༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
TibetanBuddhistResourceCenter
TextScan Input Form -Title Page
Work: W1KG15933 ImageGroup: I1KG15956
LCCN: n/a ISBN: n/a
Title:
དབུ་མ་འཇུག་པའི་རྣམ་བཤད་རབ་གསལ་འོད་སྣང་གསར་པ།
dbuma jugpa'irnambshadrab gsal od snanggsarpa/
Author:
ཚེ་དབང་བསོད་ནམས
tshedbangbsod nams
Descriptor: In/a
OriginalPublication: snga gyurmthun lungdpetshogs/;v. 1
Place: [s.l.]
Publisher: Imthun lungdpeskruntshogs pa/
Date: 2006 (2008)
Volume: 1
TotalVolumes: 1
TBRCPages: 2
IntroductoryPages: In/a
TextPages: In/a
ScanningInformation: ScannedatTibetan BuddhistResource Center, 1430 MassachusettsAvenue, Cambridge
MA02138, USA Comments: 11/2013

༄༅། །དབུ་མ་འཇུག་པའི་རྣམ་བཤད་རབ་གསལ་འོད་སྣར་གསར་པ།
༦༦༢༢༧༦
རྩོམ་པ་པོ་མཁན་པོ་ཚེ་དབང་བསོད་ནམས
སྔ་འགྱུར་མཐུན་ལུང་དཔེ་ཚོགས།
༢༠༠༨

མཉམ་མེད་སྟོན་མཆོག་ཐུབ་པའི་དབང་པོ་ལ་ན་མོ།

༈ དབུ་མ་འཇུག་པའི་རྣམ་བཤད་རབ་གསལ་འོད་སྣང་
གསར་པ།
རྩོམ་པ་པོ། མཁན་པོ་ཚེ་དབང་བསོད་ནམས།
THENEWRADIANCE
byKhenpo Tswang Sonam
རབ་བྱུང་༡༧ པ སྟོན་པའི་འདས་ལོ། ༢༥༥༠
2006

ཀ ལ |: པ
༄༅། །དཔེ་སྐྲུན་གསལ་བཤད།
དེ་ཡང་དུས་རབས་འདིར་འཛམ་བུ་གླིང་གི་སྐྱེ་བོ་རྣམས་ལ་ཅུང་ཟད་རེ་
ཕན་པར་འགྱུར་བ་དང་མི་འགྱུར་བའི་རིག་གཞུང་གསར་རྙིང་སྣ་ཚོགས་ཤིག་
དབྱར་གྱི་ཆུ་མཚོ་ལྟར་འཕེལ་རྒྱས་འགྲོ་བཞིན་ཡོད་ཅིང༌། དེ་དག་གི་ལམ་ལ་
ཞུགས་པ་རྣམས་ཀྱིས་ཀྱང་འབད་འབུང་སྣ་ཚོགས་ཀྱི་རང་གི་རིག་གཞུང་དར་
སྤེལ་གཏོང་གིན་ཡོད། འགྲོ་བ་རྣམས་ལ་གནས་སྐབས་དང་མཐར་ཐུག་གི་ཕན་
བདེ་མ་ལུས་པ་སྟེར་བར་མཛད་པའི་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་
འདི་ཉིད། འཇིག་རྟེན་ཁམས་སུ་ཡུན་རིང་དུ་གནས་པར་བྱ་བའི་ཕྱིར་ཐོས་བསམ་
སྒོམ་གསུམ་ཡང་དག་ཞིག་གིས་རྒྱུན་སྤེལ་རྒྱུ་ནི། རང་རེ་སྟོན་པའི་བསྟན་པ་
རིན་པོ་ཆེའི་སྒོར་ཞུགས་པ་རྣམས་ལ་ངེས་པར་བསྒྲུབ་དགོས་པའི་ལས་སུ་བབ་
ཡོད་པས། དེའི་ཚུལ་ཅུང་ཟད་ཤེས་པས་བདག་ཅག་གིས་ཀྱང་རིགས་བདག་
འཁོར་ལོའི་མགོན་པོ་༧ སྐྱབས་རྗེ་གྲུབ་དབང་པདྨ་ནོར་བུའི་ཐུགས་བསྐྱེད་ལྟར་
མཐུན་ལུང་སིདྡྷི་མཚོ་གླིང་གི་བཤད་གྲྭ་འདི་བཙུགས་ནས། འདིར་ཞུགས་པའི་
སློབ་མ་རྣམས་ལ་ལོ་རིམ་རིམ་བགྲོད་ངང་ལོ་དགུ་ལ་སློབ་སྦྱོང་དང་། ཡང་ལོ་
གསུམ་ལ་རིགས་གཅིག་རྐང་འཛིན་གྱི་སློབ་སྦྱོང་བཅས་བགྲང་བྱ་བཅུ་གཉིས་
རིང་མཐུན་རྐྱེན་ཡོངས་རྫོགས་སྦྱར་བར་བརྟེན ད་ཆ་སྒྲིག་གཞི་ནང་བཞིན་

དངོས་སུ་ཐོས་བསམ་བྱེད་བཞིན་ལགས་པས་འདིར་འུ་ཅག་དགོན་པའི་བཤད་
གྲྭའི་རྒྱུན་ལས་ཁང་གིས་དགེ་སློབ་རྣམས་ཀྱི་རེ་བ་སྐོང་ཕྱིར་དང་། ཞར་ལ་ཀློག་
པ་པོ་གཞན་དག་ལའང་ཅུང་ཟད་རེ་ཕན་པར་སེམས་ནས་གསང་ཆེན་བླ་ན་མེད་
པའི་ཤིང་རྟ་ཆེན་པོ་ཀུན་མཁྱེན་རོང་ཀློང་གཉིས་དང་འཇམ་མགོན་མི་ཕམ་རིན་པོ་
ཆེའི་ཡིག་ཆ་གཙོ་བོར་བྱས་པའི་རྒྱ་བོད་མདོ་སྔགས་ཀྱི་དཔེ་ཚོགས་སྐོར་ལོ་
དགུའི་སློབ་དེབ་ཆ་ཚང་བ་ཞིག་དེབ་ཏུ་མུ་མཐུད་ནས་དཔར་སྐྲུན་བྱ་རྒྱུ་ཡིན། ད་
ཐེངས་མདོ་སྔགས་གཞུང་ལུགས་རྒྱ་མཚོའི་གནས་ལ་མངའ་དབང་འབྱོར་ཞིང་
ལུང་རིགས་སྨྲ་བའི་དབང་ཕྱུག་མཁན་རིན་པོ་ཆེ་ཚེ་དབང་བསོད་ནམས་མཆོག་
གི་གསུང་འབུམ་འདི་དག་རིས་སུ་མ་ཆད་པའི་བཀའ་བསྟན་དྲི་མ་མེད་པའི་
དགོངས་པ་གཞིར་བཟུང་། རང་ལུགས་ཀུན་མཁྱེན་ཡབ་སྲས་ཀྱི་གཞུང་གི་ཁོག་
ཕུབ་ནས་སྐུ་ཉིད་ཀྱི་མཁྱེན་དཔྱོད་ཀྱིས་རྩལ་ལས་བྱུང་བའི་མཚན་ཉིད་དང་། དབྱེ་
ས་མཚམས་སོགས་ཀྱི་ཟུར་བརྒྱན་ཅིང་། དཔྱད་གསུམ་རྣམ་དག་གིས་
བསྐྲུན་པའི་གཞུང་ཁ་གསལ་ཞིང་གོ་བདེ་ལ་ཚིག་དོན་ཕུན་སུམ་ཚོགས་པས་བློ་
གསལ་རྣམ་པའི་བློ་གྲོས་ཀྱི་པདྨོ་འབྱེད་ངེས་པའི་འོད་སྣང་གསར་པ་ཞིག་ཡིན་
ཕྱིར། གཟུར་གནས་མཁས་དབང་ཀུན་གྱིས་སྔགས་པའི་མེ་ཏོག་འཐོར་བཞིན་
མཆིས་མུས། ཐོས་བསམ་པ་རྣམས་ལ་ཕན་འབྲས་ཧ་ཅང་ཆེ་བར་བརྟེན། ངེད་
ཅག་མཐུན་ལུང་དཔེ་སྐྲུན་ཚོགས་པས་མཁན་རིན་པོ་ཆེར་དགོངས་ཞུ་བཞིན་
ཐུགས་དགྱེས་ཚོར་ཆེན་པོས་དགོངས་ཁྲོལ་གནང་བར་བརྟེན་ནས་དཔར་སྐྲུན་

ཞུས་པ་ལགས། འོན་ཀྱང་ངེད་ཅག་ནི་སྐྱེས་སྦྱངས་ཀྱི་བློ་གྲོས་དམན་པ་དང་།
ཁྱད་པར་རྩོམ་སྒྲིག་ལ་ཉམས་མྱོང་མེད་པས་ནོར་འཁྲུལ་མི་ཉུང་བ་ཞིག་ཡོད་ངེས་
པས་རྒྱ་ཆེའི་ཀློག་པ་པོ་རྣམས་ནས་རིན་བྲལ་གྱི་བཀའ་སློབ་ལྷུག་སྩོལ་གནང་
བར་མཁྱེན་མཁྱེན། །
བདག་ཅག་གིས་འདུ་བྱེད་པའི་རྣམ་དཀར་གྱི་དགེ་ཚོགས་འདི་ཡིས་
སྐལ་བཟང་གི་སློབ་མ་རྣམས་ཀྱི་རྒྱུད་ལ་ཐོས་བསམ་སྒོམ་གསུམ་གྱི་ཤེས་རབ་དྲི་
མ་མེད་པ་ཐོབ་པ་དང་། དེ་དག་གི་མཐུ་ལ་བརྟེན་ནས་རྒྱལ་བའི་ལུང་རྟོགས་ཀྱི་
བསྟན་པ་རིན་པོ་ཆེ་འཇིག་རྟེན་གྱི་ཁམས་སུ་འགྲོ་བའི་ཕན་བདེ་ཉེར་འཚོའི་རྒྱུར་
སྲིད་མཐའི་བར་གནས་པར་གྱུར་ཅིག་གུ། །
མཁན་ཐུབ་བསྟན་ཉི་མ་ནས།
3

དར་ཆག
འགོ་བརྗོད་་་
མཆོད་བརྗོད་དང་རྩོམ་པར་དམ་བཅའ་བ་་་
ས་བཅད་དང་པོ། ཐོག་མར་དགེ་བ་ཀླད་ཀྱི་དོན་་༧
ས་བཅད་གཉིས་པ། བར་དུ་དགེ་བ་གཞུང་གི་དོན་་་
དང་པོ། བསྟན་བཅོས་རྩོམ་པ་ལ་འཇུག་པའི་ཡན་ལག་་
གཅིག རྒྱལ་སྲས་ཀྱི་རྒྱུ་གསུམ་ངོས་བཟུང་བ་་༣༣
གཉིས། བྱེ་བྲག་ཏུ་སྙིང་རྗེ་ལ་བསྟོད་
གཉིས་པ། བརྩམ་བྱ་བསྟན་བཅོས་ཀྱི་ལུས་དངོས་་་༥༢
གཅིག རྒྱུ་བྱང་ཆུབ་སེམས་དཔའི་ས་བཤད་པ་་་༥༢
༡༽ ས་བཅུ་སོ་སོར་བཤད་པ་་་༥༢
༼༡༽ སྤྱི་དོན་་་༢
༼༢༽ གཞུང་དོན་་་༥༣
དང་པོ། ས་དང་པོ་རབ་ཏུ་དགའ་བ་བཤད་པ་་
༼༡༽ སྤྱི་དོན་་་
༼༢༽ གཞུང་དོན་་་
གཅིག ཁྱད་གཞི་ས་ཡི་ངོ་བོ་མདོར་བསྟན་པ་་་༥༥
-1-

༦གཉིས། ཁྱད་ཆོས་ས་ཡི་ཡོན་ཏན་རྒྱས་པར་བཤད་པ་་་
༡༽ རང་རྒྱུད་མཛེས་པར་བྱེད་པའི་ཡོན་ཏན་་་༦
༢༽ གཞན་ཟིལ་གྱི་གནོན་པའི་ཡོན་ཏན་་་༠
༣ ༽ ས་དང་པོར་ལྷག་པའི་ཡོན་ཏན་་་་
གསུམ། ས་ཡི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་་་༩༦
༼༣༽མཚན་་་་་༢༧
གཉིས་པ ས་གཉིས་པ་དྲི་མ་མེད་པ་བཤད་༩༧
༼༡༽ སྤྱི་དོན་་༢༧
༼༢༽ གཞུང་དོན་་་༩༨
གཅིག ཚུལ་ཁྲིམས་རྣམ་པར་དག་པའི་སྒོ་ནས་ས་ཡི་ངོ་བོ་བསྟན་པ་་་
གཉིས། ཞར་ལ་ཚུལ་ཁྲིམས་ཀྱི་བསྔགས་པ་་་༡༠༢
གསུམ ས་ཡི་ཡོན་ཏན་བརྗོད་པས་མཇུག་བསྡུ་བ་་༡༠༨
༼༣༽ མཚན་་༡༠༨
གསུམ་པ། ས་གསུམ་པ་འོད་བྱེད་པ་་-------
༡༠༩
༼༡༽ སྤྱི་དོན་་་༡༠༩
༼༢༽ གཞུང་དོན་་་༡༠༩
གཅིག ཁྱད་གཞི་ས་ཡི་ངོ་བོ་མདོར་བསྟན་་་༡༠༩
གཉིས། ཁྱད་ཆོས་ས་ཡི་ཡོན་ཏན་རྒྱས་པར་བཤད་པ་་་pp。

༡༽ བཟོད་པའི་ཕར་ཕྱིན་གྱི་ཡོན་ཏན་བཤད་པ་་༡༡༠
༢༽ སྤངས་རྟོགས་ཕྲིན་ལས་ཀྱི་ཡོན་ཏན་བསྟན་པ་་་༡༡༨
༣༽ ཕར་ཕྱིན་གྱི་རྟེན་དང་ཚོགས་དང་འབྲས་བུའི་རྣམ་བཞག་བཤད་པ་་་་༡༡༩
གསུམ། ས་ཡི་ཡོན་ཏན་བརྗོད་པས་མཇུག་བསྡུ་བ་་་༡༢༠
༼༣༽ མཚན་་་༡༢༡
བཞི་པ། ས་བཞི་པ་འོད་འཕྲོ་བ་བཤད་པ་་་༡༢༡
༼༡༽ སྤྱི་དོན་་་༡༢༡
༼༢༽ གཞུང་དོན་་་་༡༢༢
གཅིག བརྩོན་འགྲུས་ཆེ་བས་ས་ཡི་ཡོན་ཏན་བསྟན་པ་་་༡༢༢
གཉིས། བརྩོན་འགྲུས་ལྷག་པས་ས་ཡི་ངོ་བོ་བསྟན་པ་་་༡༢༢
གསུམ། སྒོམ་པའི་ཉམས་ཀྱིས་ས་ཡི་ངེས་ཚིག་བསྟན་ང་་༡༢༣
བཞི། ས་དེའི་སྤོང་བའི་ཁྱད་པར་རྣམ་གཞག་་་་་༡༢༣
༼༣༽ མཚན་་་༡༢༤
ལྔ་པ། ས་ལྔ་པ་སྦྱང་དཀའ་བ་བཤད་པ་་
༼༡༽ སྤྱི་དོན་་་
༼༢༽ གཞུང་དོན་་་
གཅིག ས་ཡི་ངེས་ཚིག་་
གཉིས། ཕར་ཕྱིན་ལྷག་ཚུལ་་་༡༢༥

གསུམ། ཡོན་ཏན་གཞན་བསྟན་པ་་༡༢༥
༼༣༽ མཚན་་་་་༡༢༡༢༧
དྲུག ས་དྲུག་པ་མངོན་དུ་གྱུར་པ་བཤད་པ་་་༡༢༧
༼༡༽ སྤྱི་དོན་་་༢༧
༼༢ ༽ གཞུང་དོན་་་༡༢༨
གཅིག ཡུལ་ཅན་ས་ཡི་ངོ་བོ་མདོར་བསྟན་་་༡༢༨
གཉིས ཡུལ་ཆོས་དབྱིངས་རྒྱས་པར་བཤད་པ་་༡༣༠
༡༽ གང་ལ་བརྟེན་ནས་བཤད་པ་་་༡༣༠
༢ ༽ ཡུལ་གང་ལ་བཤད་པ་་་༡༣༢
༣༽ ཆོས་གང་བཤད་པ་་༡༣༨
༡ བཤད་བྱའི་ལུང་འགོད་པ་་་༡༣༨
༢ ལུང་གི་དོན་བཤད་པ་་་་༡༣༩
༣ དེའི་དོན་རིགས་པས་གཏན་ལ་དབབ་པ་དང་གསུམ་ལས་་༡༤༡
༼༡༽སྤྱིནདོན་་་་༡༤༡
༡༽ སྤྱིར་དབུ་མ་ཐལ་རང་གཉིས་གཞི་གང་ལས་ཚུལ་ཇི་ལྟར་གྱེས་
༡༤༡
དབུ་མ་ཐལ་རང་གི་ཁྱད་པར་་་་༡༩༥༢
དེ་དག་གི་སྤྲོས་པ་གཅོད་པའི་ཚུལ་་་༡༧༠
-4-

༤ ༽ དབུ་མའི་དཔྱད་པ་གཟུར་གནས་དགྱེས་པའི་གཏམ་དུ་ཞལ་བྱུང་ངེས་
སྒྲོན་ལ་དཔྱད་པའི་དྲི་ལན་་་ཀ་༧༦
༼༢༽ གཞུང་དོན་་་
གཅིག རྡོ་རྗེ་གཟེགས་མའི་རིགས་པས་རྟེན་འབྲེལ་གྱི་རྒྱུ་ཆོས་ཀྱི་བདག་མེད་
ཐུན་མོང་བ་བསྟན་པ་་༡ཏིང༦
༡ ༽ བརྟགས་ན་ཆོས་ཀྱི་བདག་མེད་ཁས་ལེན་དང་བྲལ་བ་་༡༦
༡ མཐའ་བཞི་སྐྱེ་མེད་དམ་བཅའི་སྒོ་ནས་མདོར་བསྟན་པ་་་ཡ ༦
༢ འགོག་བྱེད་རིགས་པ་རྒྱས་པར་བཤད་པ་་་
ཀ རྒྱུ་བདག་ལས་སྐྱེ་བར་འདོད་པ་དགག་པ་་༡༨༧
༡ འགྲེལ་བ་མཛད་པའི་རིགས་པས་དགག་པ་་༡༨༧
༢ རྩ་ཤེར་གྱི་རིགས་པས་དགག་པ་་་༡༩༣
༣ དེ་དག་གི་དོན་ཀུན་མཁྱེན་ཆེན་པོས་ཇི་ལྟར་བཀྲལ་ཚུལ་་་༡༩༤་
ཁ གཞན་སྐྱེ་འགོག་པ་་་༡༩༥
༼༡༽ གཞུང་དོན་་༡༩༥
གཅིག ཕྱི་དོན་ཀུན་བཏགས་ལྷན་སྐྱེས་ཐུན་མོང་གི་གཞན་སྐྱེ་འགོག་
་༡༩༥
གཉིས ། མདོ་སྡེའི་སྐྱེ་འགག་དུས་མཉམ་དོན་དམ་གྱི་གཞན་སྐྱེ་འགོག་
༢༠༢
-5-

གསུམ། བྱེ་སྨྲའི་རྒྱུ་འབྲས་དུས་མཉམ་དོན་དམ་གྱི་གཞན་སྐྱེན་འགོག་
བཞི། རང་རྒྱུད་འཇིག་རྟེན་ཉམས་དགའ་ཀུན་རྫོབ་ཀྱི་གཞན་སྐྱེ་འགོག་
༢༠༧
༡༽ འཇིག་རྟེན་གཞན་སྐྱེའི་ལྟག་ཆོད་བཀོད་པ་་་༢༠༧
༢༽ འཇིག་རྟེན་ཚད་མ་བདེན་གཉིས་ཕྱེ་ནས་རྒྱས་པར་འགོག་
༢༨
༡ སྤྱི་དོན་་་༢༠༨
༢ གཞུང་དོན་་༢༢༥
༣༽ དབུ་མའི་དཔྱད་པ་གཟུར་གནས་དགྱེས་པའི་གཏམ་དུ་ཀུན་གཞིའི་
དཔྱད་པ་་་་༢༥༡
ལྔ་པ། སེམས་ཙམ་ཀུན་གཞིའི་གཞན་སྐྱེ་བདེན་གཉིས་ཀྱི་སྒོ་ནས་འགོག་
༡༽ ཀུན་གཞིའི་འདོད་ཚུལ་ངོས་བཟུང་་བ་་་༢༦༣
སྒྲུབ་བྱེད་དཔེ་རྟགས་ལུང་གསུམ་རིམ་ལྡན་དུ་འགོག་
ཀྴི་ཏིང༦
༡ ཆོས་མཚུངས་ལྡན་པའི་དཔེ་བཞི་རིམ་ལྡན་དུ་འགོག་པ་་لمعاد
༢ མངོན་རྗེས་ཚད་མའི་རྟགས་གཉིས་རིམ་ལྡན་དུ་འགོག་པ་་༢༩༣

༣ དབུ་མའི་དཔྱད་པ་གཟུར་གནས་དགྱེས་པའི་གཏམ་དུ་རང་རིགས་ལ་
དཔྱད་པ་༢༩༦
ཡིད་ཆེས་མདོ་སྡེའི་ལུང་གཉིས་དྲང་དོན་དུ་བསྟན་པ་་་༣༡༣
༥ དབུ་མའི་དཔྱད་པ་གཟུར་གནས་དགྱེས་པའི་གཏམ་དུ་ཕྱི་དོན་གྱི་དཔྱད་
པ་༣༢༨
༼༢ ༽ ཀུན་མཁྱེན་ཆེན་པོས་བཀྲལ་ཚུལ་་
ག རྒྱུ་གཉིས་ཀ་ལས་སྐྱེ་བ་འགོག་པ་་་༣༤༥
༡༽ གཞུང་དོན་་༤༥
༢༽ ཀུན་མཁྱེན་ཆེན་པོས་ཇི་ལྟར་བཀྲལ་ཚུལ་་་༣༤༦
ང རྒྱུ་མེད་ལས་སྐྱེ་བ་འགོག་པ་་་་
༡༽ གཞུང་དོན་་་༣༤༧
༢༽ ཀུན་མཁྱེན་ཆེན་པོས་ཇི་ལྟར་བཀྲལ་ཚུལ་་་་༣༥༣
༣ མཐའ་བཞིའི་སྐྱེ་མེད་གྲངས་ངེས་ཀྱི་སྒོ་ནས་མཇུག་བསྡུ་བ་་
༢༽ མ་བརྟགས་འཇིག་རྟེན་གྲགས་པས་རྩོད་པ་སྤང་བ་་་༣༥༥
གཉིས། རྣམ་བདུན་ཤིང་རྟའི་རིགས་པས་རྟེན་འབྲེལ་གྱི་ངོ་བོ་སྟོང་
ཟག་གི་བདག་མེད་ཐུན་མོང་བ་བསྟན་པ་་་༣༧༡
༡༽ བརྟགས་ན་གང་ཟག་བདག་མེད་ཁས་ལེན་དང་བྲལ་བ་་་༣༧༡
༡ བདག་འཛིན་གྱི་ཞེན་ཡུལ་འགོག་པའི་རྒྱུ་མཚན་མདོར་བསྟན་པ་་་་་་་་་༡

༢ རྣམ་བདུན་ཤིང་རྟའི་རིགས་པས་བདག་མེད་རྒྱས་པར་བཤད་པ་་་་་་་་
གཅིག རྣམ་བདུན་རིགས་པས་ཀུན་བཏགས་ལྷན་སྐྱེས་ཀྱི་བདག་འགོག་
་་་་་༧༧༦
གཉིས། རྣམ་བཞི་རིགས་པས་འཇིག་ལྟའི་རི་རྩེ་ཉི་ཤུ་འགོག་པ་་༣༩༥
གསུམ། རྣམ་ལྔའི་རིགས་པས་གནས་མ་བུ་པའི་གང་ཟག་བརྗོད་མེད་འགོག་
༣༥
བཞི། རྣམ་བདུན་རིགས་པའི་རྣམ་གྲངས་སྡོམ་དུ་བསྟན་པ་་
༣ དབྱིབས་དང་ཚོགས་པའི་རིགས་པས་བདག་མེད་བྱེ་བྲག་ཏུ་བཤད་
༠༢
༢༽ མ་བརྟག་རྟེན་ཅིང་འབྲེལ་བའི་རྩོད་པ་སྤོང་བ་༥
གསུམ། སྟོང་ཉིད་ཉི་ཤུའི་སྒོ་ནས་ཐེག་ཆེན་འཕགས་པའི་རྟོགས་རིགས་ཁྱད་
པར་བསྟན་པ་་༧༢༣
༢༽ མཁྱེན་བརྩེ་ནུས་པའི་ཡོན་ཏན་གྱི་མཇུག་བསྡུ་བ་་་
༼༣༽མཚན་་
བདུན་པ། ས་བདུན་པ་རིང་དུ་སོང་བ་བཤད་པ་་་
༼༡༽ བྱི་ནདོན་་་
༼ ༢༽ གཞུང་དོན་་
༼ ༣༽ མཚན་་་

བརྒྱད་པ། ས་བརྒྱད་པ་མི་གཡོ་བ་བཤད་པ་་་
༼༡༽ སྤྱི་དོན་་་༤༣
༼༢༽ གཞུང་དོན་་་
གཅིག ཁྱད་གཞི་ས་ཡི་ངེས་ཚིག་བསྟན་པ་་
གཉིས། ཁྱད་ཆོས་ས་ཡི་ཡོན་ཏན་བརྗོད་པ་་༤༤༥
༼༣༽ མཚན་་་༥༢
དགུ་པ། ས་དགུ་པ་ལེགས་པའི་བློ་གྲོས་བཤད་པ་་་༥༢
༼༡༽ སྤྱི་དོན་་་༥༢
༼༢༽ གཞུང་དོན་་་༧༥༣
༼༣༽ མཚན་་༤༥༦
བཅུ་པ། ས་བཅུ་པ་ཆོས་ཀྱི་སྤྲིན་བཤད་པ་་་༤༥༦
༼༡༽ སྤྱི་དོན་་་༤༥༦
༼༢༽ གཞུང་དོན་་་༤༥༧
༼༣༽ མཚན་་་༤༥༨
༢༽ གནས་སྐབས་ཀྱི་འབྲས་བུ་ས་ཡི་ཡོན་ཏན་བཤད་པ་་་
གཉིས། འབྲས་བུ་སངས་རྒྱས་ཀྱི་ས་བཤད་པ་་་་ཊ༦༣
༡༽ དང་པོར་བྱང་ཆུབ་བརྙེས་ཚུལ་ལ་་
༢༽ ཐོབ་བྱ་བྱང་ཆུབ་ཀྱི་ངོ་བོ་་་་

༡ རྟེན་སྐུ་ཡི་རྣམ་བཞག་་་་་༤༧༨
༢ བརྟེན་པ་ཡོན་ཏན་གྱི་ཁྱད་པར་བཤད་པ་་་༨༥
༣ ༽ བྱང་ཆུབ་བརྙེས་ནས་སྤྲུལ་པས་འགྲོ་དོན་བྱེད་ཚུལ་་་༤༣
ས་བཅད་གསུམ་པ། མཐའ་མར་དགེ་བ་མཇུག་གི་དོན་་་༥༠༢
འགྲེལ་པའི་མཇུག་བྱང་་༥༠༧
ཨ །༢ ཀན་ཅན་ན
NEWtay °
སཱུ
-10-

འགོ་བརྗོད།
་།།་་་ན
༄ ༅། །ཨོཾ་སྭ་སྟི། གང་གི་དོན་ལ་སོམ་ཉི་ཟ་ཙམ་གྱིས།
བརྒལ་དཀའི་སྲིད་པ་ཧྲུལ་པོར་འགྱུར་རོ་ཞེས།
གྲགས་པ་དོན་ལྡན་སྲིད་ཞིའི་ཕུན་ཚོགས་གཏེར། ། 632
ཤོ ཟབ་མོ་དབུ་མའི་གཏམ་དེ་རྒྱལ་གྱུར་ཅིག
ཅེས་མཆོད་པར་བརྗོད་པ་ཉུང་ངུའི་ངག་གིས་མདུན་བསུས་ཏེ།
འདིར་རང་ཉིད་སྐྱེས་སྦྱངས་ཀྱི་ལུས་ཟུང་ཞན་ཡང་དབུ་མ་འཇུག་པའི་རྣམ་བཤད་
འོད་སྣང་གསར་པ་ཇི་ལྟར་འབྲི་བའི་ཚུལ་ལ་གསུམ་སྟེ།
༈ ཐོག་མར་བརྩམ་དགོས་པའི་སེམས་ཀྱི་འཆར་སྒོ།
་དེ་ཡང་ཕྱི་ལོ་༡༩༩༨ ལོར་རང་ཉིད་སྨྱོ་ཤུལ་མཁན་རིན་པོ་ཆེ་འཇམ་
དབྱངས་རྡོ་རྗེའི་ཞབས་འབྲིང་པ་བྱས་ནས་སྡོད་སྐབས་མཁན་རིན་པོ་ཆེ་མཆོག་
ནས་རྙིང་མ་པ་ལ་དབུ་མ་རྩ་འཇུག་གང་རུང་གི་འགྲེལ་ཆེན་ཞིག་དགོས་འདུག
དེ་ར་མགོ་མཆོག་སྤྲུལ་རིན་པོ་ཆེར་གསོལ་བ་གདབ་དགོས་འདུག་གསུངས་
དེ་དུས་ཁོང་རྣམ་པ་གཉིས་ཀ་ཐའི་ཝན་དུ་ཐུགས་བྲེལ་ཆེ་བའི་སྐབས་ཡིན་སྟབས་
དངོས་སུ་ཞལ་འཛོམས་མ་བྱུང་ཡང་ཞུ་རྟེན་དར་ཉིན་མོ་བདེ་ལེགས་དང་སྟོན་པའི་
སྐུ་བརྙན་ལི་ཁྲ་མ་སྒོར་༥༠༠༠བཅས་ར་མགོ་མཆོག་སྤྲུལ་རིན་པོ་ཆེའི་ཡོངས་

འཛིན་བཀྲ་བློའི་ཕྱག་ཏུ་ཕུལ་ནས་ཁྱེད་ཀྱིས་ངའི་ཚབ་བྱས་ཏེ་ཕྱག་གསུམ་འཚལ་
ནས་ཞུ་རྟེན་དེ་དག་ཕུལ་ནས་དབུ་མ་རྩ་འཇུག་གང་རུང་གི་འགྲེལ་པ་ཞིག་རྩོམ་
གནང་རོགས་ཞེས་གསོལ་བ་ཐོབ་ཅིག་གསུངས་པ་མ་ཟད་ཞལ་སྤར་བརྒྱུད་ནས་
ཀྱང་དེ་ལྟར་བསྐུལ་མ་མཛད།འོན་ཀྱང་ཁོ་བོའི་བླ་མ་མཁན་རིན་པོ་ཆེ་ནི་དེ་ལོར་
དགོངས་པ་འདས། དེ་ནས་བཟུང་ཕྱི་ལོ་༢༠༠༥ལོའི་བར་ར་མགོ་མཆོག་སྤྲལ་
མཆོག་ནས་དབུ་མའི་འགྲེལ་པ་ཞིག་གསར་རྩོམ་གནང་ཡོང་ཞེས་ཆར་འདོད་ཀྱི་
བྱིའུ ས་ཆར་སྒུག་ལྟར་རེ་འདོད་བྱས་ཀྱང་ཇ་མགོ་མཆོག་སྤྲུལ་མཆོག་ནི་རྙིང་
མའི་སྤྱི་མཐུན་ལས་དབང་དམན་པའི་སྟོབས་ཀྱིས་སྐུ་ཁམས་བདེ་མིན་ལས།ད་
བར་གསར་རྩོམ་གནང་བའི་ལོ་རྒྱུས་མ་གོ་བས་སེམས་ཕམ་པའི་གནས་སུ་ལྷུང་།
དེའི་ཚུལ་རྣམས་ཆོས་ཁྲིད་སྐབས་རང་ལྟོས་རྣམས་ལ་བཤད་པས་རྐྱེན་བྱས་ཏེ་
བསྟན་འགྲོར་ཐུགས་བསྐྱེད་དཀར་བའི་དཔལ་ཡུལ་སློབ་དཔོན་པདྨ་དབང་
འདུས༑སློབ་དཔོན་བསོད་ཕྲིན། སློབ་དཔོན་བརྩོན་འགྲུས་འོད་ཟེར་བཅས་ཀྱིས་
གཙོས་པའི་སློབ་དཔོན་རྣམས་དང་།ལྷག་པར་མཁན་སྤྲུལ་དཀོན་མཆོག་བསྟན་
འཛིན་རིན་པོ་ཆེ་མཆོག་ནས་དར་དང་སྒོར་༢༠༠གསོལ་བསྩལ་བཅས་བོང་བ་
གསེར་གཟིགས་ཀྱི་ཐུགས་བརྩེས་ཡང་ཡང་བསྐུལ་བ་ལ་བཏང་སྙོམས་སུ་ལྷག་
ན༑ འཇིག་རྟེན་གཏམ་དཔེར། ཟས་ལ་ཟས་ལན་མེད་ན་ཁྲམ་པ། །གཏམ་ལ་
གཏམ་ལན་མེད་ན་ལྐུགས་པ །ཟེར་བའི་གནས་སུ་འགྱུར་གྱི་དོགས་པའི་ངོ་ཚ་
དང་༑ རང་གི་བླ་མ་བཀའ་དྲིན་ཅན་ཞི་བར་གཤེགས་པ་སྨྱོ་ཤུལ་མཁན་རིན་པོ་

ཆེའི་ཐུགས་དགོངས་རེ་རྫོགས་ན་སྙམ་པའི་རེ་བ་བཅས་རེ་དོགས་གཉིས་ཀྱི་རྒྱུ་
རྐྱེན་ལ་བརྟེན་ནས་མིའི་ལད་མོ་སྤྲེའུ ས་བྱས་པ་ལྟར་རང་གི་ནང་མཚང་རྗེན་པར་
བསྟན་པ་ལ་ཡ་ང་མེད་པ་ནི་ཐོག་མའི་སེམས་ཀྱི་འཆར་སྒོའོ།
༈ བར་དུ་ཇི་ལྟར་རྩོམ་ཚུལ་ནི།
དེ་ནས་ཕྱི་ལོ་༢༠༠༥ ལོར་སྟོན་པས་དུས་འཁོར་གསུངས་པའི་དུས་ཆེན་
བོད་ཟླ་གསུམ་པའི་ཚེས་༡༥ནས་དབུ་ཚུགས་ཏེ་ཞར་དང་ཞོར་ལ་འབྲི་ཁུལ་བྱས་
ཀྱང་༑ དཔལ་ཡུལ་བཤད་གྲྭའི་ཕྱི་ནང་གི་ལས་འགན་ལྕི་ཞིང་། ཁྱད་པར་
ཆོས་བརྒྱད་ཀྱི་བྱ་བས་མགོ་བོ་མགལ་མེའི་འཁོར་ལོ་ལྟར་འཁོར་ནས་རིགས་
པའི་རྣམ་དཔྱོད་གསར་པ་ལྟ་ཅི། མཁས་པ་གཞན་གྱི་ཡིག་ཆར་དཔེ་བལྟས་
ཙམ་ཡང་མི་ཁོམས་པའི་གནས་སུ་གྱུར། འོན་ཀྱང་རང་གིས་རང་ལ་ལྕག་
བསྐུལ་གྱིས་ལྷ་དང་བླ་མར་བསྟན་འགྲོར་སྨན་པའི་གདུང་འབོད་ཀྱི་གསོལ་
འདེབས་དང་འབྲེལ་འཇུག་པ་རང་འགྲེལ་དང་ཀུན་མཁྱེན་ཡབ་སྲས་ཀྱི་གཞུང་
རྣམས་ལས་རང་གིས་གང་ཤེས་ཀྱིས་ཁོག་ཕུབ། མཁས་པ་གཞན་གྱི་ཡིག་ཆས་
ཟུར་བརྒྱན་མཁས་དང་གྲུབ་པའི་རྒྱལ་མཚན་འཆང་བའི་དར་ཐང་མཁན་སྤྲུལ་བློ་
བཟང་ནོར་བུ་རིན་པོ་ཆེ་མཆོག་གིས་མཛད་པའི་དབུ་མའི་དཔྱད་པ་གཟུར་གནས་
དགྱེས་པའི་གཏམ་དུ་ཆོས་རྗེ་མི་ཕམ་པའི་གསུང་ལ་དཀའ་གནད་དོགས་སློང་དྲི་
བའི་ཚུལ་དུ་མཛད་པ་རྣམས་རང་དང་རང་འདྲ་རྣམས་ལ་ཤིན་ཏུ་ཕན་རླབས་ཆེ་
3

བར་མཐོང་ནས། དེ་དག་ལས་ཞར་བྱུང་ངེས་སྒྲོན་ལ་དཔྱད་པ། ཀུན་གཞིའི་
དཔྱད་པ། རང་རིག་ལ་དཔྱད་པ། ཕྱི་དོན་ལ་དཔྱད་པ་བཅས་ལ་ལན་དོན་མཐུན་
འབྱུང་མིན་ལ་མ་བལྟོས་པར་དཀའ་གནད་ཟབ་མོ་དེ་དག་ལ་ཀུན་གྱིས་དོ་གལ་ཆེ་
བའི་ཐུགས་སྣང་ཡོང་བའི་རྟེན་འབྱུང་ཙམ་དུ་དམིགས་ནས་ལན་གྱི་ངལ་བ་ཅུང་
ཟད་རེ་བསྟེན་ཁུལ་བྱས་ཡོད།འོན་ཀྱང་རང་ངོས་ནས་བསྟན་བཅོས་རྩོམ་པའི་
རྒྱུ་གསུམ་ཕར་ཞོག། འཇུག་པ་རྩ་འགྲེལ་དབུ་ནས་ཞབས་བར་འདོན་པའི་ཤེར་
བརྩོན་ཡང་མེད་སྟབས་བརྗོད་བྱ་རྗོད་བྱེད་གང་གི་ཐད་ནས་ཀྱང་གཞན་ལ་ཕན་པ་
ལྟ་ཅི་རང་ཉིད་བློ་ཚིམས་པ་ཙམ་ཡང་མ་ཐོན་པས་རྩོམ་དཔེ་གཞི་མ་སྣག་ཤོག་གི་
གྲོན་དུ་གྱུར་པའི་ཉོབ་ཀྱི་ཕུང་པོ་འདི་ཉིད་གོས་དཀར་མོའི་ཞལ་དུ་ཕུལ་བ་ལས་
བྱས་པ་དོན་མེད་དུ་ཐལ་སོང་སྙམ་པའི་སེམས་ཕམ་ངང་དུ་ཟླ་བ་ཁ་ཤས་ལྷག
།༑ ༈ མཐའ་མར་གླེགས་བམ་གྱི་ངོ་བོར་ཇི་ལྟར་གྲུབ་ཚུལ
དེ་ལྟར་བྱས་པའི་ལས་ལ་གྲུབ་པའི་མཐའ་མེད་པར་ཅི་མི་སྙམ་དུ་
གནས་པའི་ཚེ་གཞན་ཕན་ལྷག་བསམ་གྱི་རྩ་བ་བརྟན་ཅིང་ཕྱི་ནང་གི་ཤེས་བྱའི་
གནས་ལ་བློ་གྲོས་ཀྱི་ཡལ་འདབ་རྒྱས་པའི་དཔལ་ཡུལ་སྔ་འགྱུར་མཐོ་སློབ་ཆེན་
མོའི་གློག་ཀླད་དབུ་འཛིན་ཨོ་རྒྱན་རྡོ་རྗེ་ནས་སྐུ་ངལ་ལ་མ་འཛེམས་པར་མཛུབ་རྩེ་
གློག་ལས་མྱུར་བའི་འཕྲུལ་འཁོར་གྱིས་འཇུག་འགྲེལ་དེ་ཉིད་དབུ་ནས་ཞབས་
བར་རང་ཉིད་གཅིག་པུས་གློག་ཀླད་དུ་བཅུག་ནས་དེབ་གཟུགས་སུ་བཟོས་ཚར་

རྗེས་ངེས་པར་དུ་པར་སྐྲུན་དགོས་ལུགས་དང་། སློབ་དཔོན་ཤེས་རབ་རྡོ་རྗེ་དང་།
སློབ་དཔོན་པདྨ་དབང་འདུས་ཟུང་ནས་ཞུས་དག་གནང་བ་དང་། སྔ་ཕྱི་བར་
གསུམ་དུ་གུས་པ་ཐུགས་བརྩེས་བསྐྱངས་པའི་ཛ་ཀཿམཆོག་སྤྲལ་རིན་པོ་ཆེ་རྒྱལ་
མཚན་འོད་ཟེར་དང་། སྤྲུལ་སྐུ་ཕྲིན་དར་རིན་པོ་ཆེ་རྣམ་གཉིས་ནས་ཡོན་སྦྱར་
གྱིས་པར་སྐྲུན་གནང་ནས་ལེགས་ཉེས་ལ་མ་ལྟོས་པར་བྱས་པའི་ལས་ལ་གྲུབ་
པའི་མཐའ་ཞིག་བྱུང་བ་ནི་ཁོང་ལྷན་རྒྱས་རྣམ་པའི་བཀའ་དྲིན་ཡིན་པས་ཕྲན་གྱིས་
སྙིང་ཐག་པ་ནས་ཐུགས་རྗེ་ཆེ་ཞུ་རྒྱུ་དང༌། ཕྲན་ནས་མི་ཤེས་ཤེས་ཁུལ་གྱིས་སྤྱིར་
མཁས་དབང་རྣམས་ཀྱི་དགོངས་པ། བྱེ་བྲག་རང་ལུགས་ཀུན་མཁྱེན་ཡབ་སྲས་
ཀྱི་དགོངས་པ། ཡང་སྒོས་ཀླུ་སྒྲུབ་ཡབ་སྲས་ཀྱི་དགོངས་པ་ཟབ་མོ་རྣམས་དེ་
མིན་དེ་འཛིན་གྱིས་མ་རྟོགས་ལོག་རྟོག་ཉེས་བཤད་སྐྲན་གྱི་གོང་བུར་གྱུར་པ་ལ་
མཁས་དབང་རྣམས་ནས་ཐུགས་བརྩེས་ལུང་རིགས་མདུང་ཐུང་རྣོན་པོས་ལན་
བརྒྱར་འབིགས་པའི་བཀའ་དྲིན་ཞུ་ཞེས་རྩོམ་པ་པོ་ནས་ཐོག་མའི་འགོ་བརྗོད་དུ་ཕྱི་
ལོ་༢༠༠༦ བོད་ཟླ་༣ ཚེས་༡༥ ལ།
5

༄༅། །དབུ་མ་འཇུག་པའི་རྣམ་བཤད་རབ་གཡལ་འོད་
पावरले
བཞུགས་སོ། །

དུས་གསུམ་རྒྱལ་བའི་གསང་གསུམ་མཁྱེན་བརྩེའི་གཏེར།
eའགྲོ་བའི་མོས་ངོར་ཆུ་ཟླའི་གར་སྒྱུར་མཁན། 06866
འཇམ་དཔལ་ཡབ་ཡུམ་དགྱེས་པའི་འོད་སྣང་གིས།
ཉམ་ཐག་འགྲོ་བའི་རྨོངས་མུན་བསལ་བར་མཛོད།
མཐའ་བྲལ་ཟུང་འཇུག་དབུ་མའི་ཆུ་གཏེར་ལ།
དབང་གྱུར་རྒྱལ་བས་ལུང་འཛིན་ཀླུ་སྒྲུབ་རྗེས། །
ཟབ་མོ་ལྟ་བའི་ལམ་སྲོལ་འབྱེད་པའི་ཚུལ། །
བསམ་བཞིན་དད་པའི་མཆི་མས་བ་སྤུ་གཡོ། །
རྒྱལ་བའི་དགོངས་པ་མཐར་ཐུག་ཀླུ་སྒྲུབ་གཞུང་། །
ཇི་བཞིན་འགྲེལ་ལ་ཟླ་མེད་ཟླ་བའི་ཞབས། །
རྣམ་ཀུན་ཡིད་མཁར་འཛུམ་པའི་འོད་སྣང་གིས།
བློ་གྲོས་ཀུ་མུད་འདབ་སྟོང་བཞད་པར་མཛོད། །
ཆོས་ཀུན་མཁྱེན་པའི་མུ་ཁྱུད་ཀྱིས་ཟླུམ་པའི།
འཕགས་ལྷ་སངས་རྒྱས་བསྐྱངས་དང་ལེགས་ལྡན་བྱེད།
ཁྱད་པར་གངས་ལྗོངས་ཐོག་མར་སྣང་བའི་མགོན།
8

མཁན་ཆེན་ཞི་འཚོ་བཅས་ལ་སྙིང་ནས་འདུད། །
གཞན་ཡང་འཕགས་པའི་ཡུལ་དང་གངས་ལྗོངས་སོགས། །
མ་ངེས་གདུལ་བྱའི་ཁམས་དབང་བསམ་པ་བཞིན། །
ཟབ་མོ་དབུ་མའི་ཆོས་ཆར་འབེབས་མཛད་པའི། །
མཁས་དབང་ཀུན་ལ་དད་པའི་སོར་བཅུ་ཟུམ།
ཀ་དག་སྟོང་པའི་རྩལ་རྫོགས་རོང་ཟོམ་རྗེ།
ལྷུན་གྲུབ་སྣང་བཞི་མཐར་སོན་ཀློང་ཆེན་པ།
ཟུང་འཇུག་སྤོབས་པའི་གཏེར་འཆང་མི་ཕམ་མགོན།
ཡབ་སྲས་བརྒྱུད་པར་བཅས་པས་དགེ་ལེགས་སྩོལ།
སྤྲོས་བཅས་ལམ་གྱིས་སྤྲོས་བྲལ་རྟོགས་དཀའ་ཚེ། །
སྤྲོས་མེད་ལམ་ནས་སྤྲོས་བྲལ་སྟོན་མཛད་པའི། །
ཁྱབ་བདག་གྲུབ་དབང་བླ་མ་རྣམ་གཉིས་དང། །
བཀའ་དྲིན་མཚུངས་མེད་འཇམ་དབྱངས་རྡོ་རྗེས་སྐྱོངས།
6

རིགས་གཟུགས་འབྱོར་པས་སྤངས་པའི་ཉམ་ཆུང་བདག
བླང་དོར་ལུས་ཀྱི་སྲོག་རྩ་འགག་པའི་ཚེ།
ལྔ་རིག་ནུ་བཞོའི་འཆི་གསོས་དཔལ་སྟེར་བའི། །
ཡོངས་འཛིན་ཚོགས་ཀྱི་བཀའ་དྲིན་དྲན་པས་བརྣངས།
ཕྲ་ལ་རྟོགས་དཀའ་རྟོགས་ན་དོན་ཆེ་བ། །
རྟེན་འབྱུང་མཐའ་བྲལ་ཟབ་མོ་དབུ་མའི་དོན།
ཚེ་རབས་ཀུན་ཏུ་ཡིད་ལ་གོམས་པའི་སླད།
གཞུང་བཟང་པད་མཚོར་རོལ་བའི་ངལ་བ་བསྟེན།
ཞེས་མཆོད་པར་བརྗོད་པ་དང་དངོས་པོ་ངེས་པར་བསྟན་པའི་
ཉུང་ངུའི་ངག་གིས་མདུན་བསུས་ནས། དེ་ལ་བདག་ཅག་གི་སྟོན་པ་ཐབས་
མཁས་ལ་ཐུགས་རྗེ་ཆེན་པོ་དང་ལྡན་པ་དེ་ཉིད་ཀྱིས་གདུལ་བྱའི་ཁམས་དབང་
བསམ་པ་དང་མཐུན་པར་ཆོས་ཀྱི་འཁོར་ལོ་རིམ་པ་གསུམ་དུ་བསྐོར་བ་ལས་རབ་
དང་མཆོག་དང་ཕུལ་དུ་གྱུར་པ་ནི་བཀའ་བར་པ་མཚན་ཉིད་མེད་པའི་ཤེས་རབ་
ཀྱི་ཕ་རོལ་དུ་ཕྱིན་པའི་མདོ་སྡེ་རྣམས་ཡིན་ལ། དེ་ལ་སྦས་དོན་མངོན་རྟོགས་ཀྱི་
ཆ་དང་དངོས་བསྟན་སྟོང་ཉིད་ཀྱི་ཆ་གཉིས་ཡོད་པ་ལས་སྦས་དོན་མངོན་རྟོགས་
ཀྱི་རིམ་པ་རྣམས་རྒྱལ་ཚབ་བྱམས་པ་མགོན་པོས་བྱམས་པའི་ཆོས་སྡེ་ལྔ་ཡི་སྒོ་
ནས་བཀྲལ་བར་མཛད་ལ། དངོས་བསྟན་སྟོང་ཉིད་ཀྱི་རིམ་པ་རྣམས་མགོན་པོ་
10

ཀླུ་སྒྲུབ་ཀྱིས་དབུ་མ་རིགས་ཚོགས་དྲུག་གིས་གསལ་བར་མཛད་པ་ཡིན་ཏེ། དེ་
ཡང་བསྒྲུབ་བྱ་དང་སྒྲུབ་བྱེད་བདེན་དངོས་འགོག་པའི་དབང་དུ་བྱས་ནས་རིགས་
ཚོགས་གསུམ། བརྒལ་ལན་གྱི་ཚུལ་དུ་གསུངས་པའི་རིགས་ཚོགས་གསུམ་སྟེ་
དབུ་མ་རིགས་ཚོགས་དྲུག་ལས།
དང་པོ་རང་སྡེ་དང་གཞན་སྡེའི་བསྒྲུབ་བྱ་བདེན་དངོས་ཐུན་མོང་དུ་
འགོག་པ་རྩ་ཤེས་དང་། རང་སྡེའི་བསྒྲུབ་བྱ་བདེན་དངོས་བྱེ་བྲག་ཏུ་འགོག་པ་
རིགས་པ་དྲུག་ཅུ་པའོ། །ཡང་ན་ཆོས་ཐམས་ཅད་སྐྱེ་འགག་སོགས་མཐའ་བརྒྱད་
ཀྱི་སྤྲོས་པ་དང་བྲལ་བར་གཏན་ལ་འབེབས་པ་རྩ་ཤེས་དང་། སྐྱེ་འཇིག་གཉིས་
དང་ཡོད་མེད་གཉིས་ཏེ་སྤྲོས་པའི་མཐའ་བཞི་དང་བྲལ་བའི་ཚུལ་གྱིས་གཏན་ལ་
འབེབས་པ་རིགས་པ་དྲུག་ཅུ་པའོ། །ཡང་ན་རྣམ་བཅད་དགག་པའི་སྒོ་ནས་རང་
བཞིན་སྟོང་པ་ཉིད་དུ་སྟོན་པ་རྩ་ཤེས་དང་། ཐ་སྙད་ཙམ་དུ་ཡོངས་གཅོད་སྒྲུབ་
པའི་སྒོ་ནས་རང་བཞིན་སྟོང་པ་ཉིད་སྟོན་པ་རིགས་པ་དྲུག་ཅུ་པའོ། །དེ་གསུམ་
ལས་ཕྱི་མ་དེ་ཉིད་གཞུང་དུ་ཞུགས་པར་སྣང་ངོ་ཞེས་མཁས་པ་རྨ་བྱས་
བཞེད༑ རྣམ་བཅད་དང་ཡོངས་གཅོད་ཀྱི་སྒོ་ནས་ཞེས་པའི་དོན་ནི། སྔ་མས་རང་
བཞིན་བཀག་པ་གཙོ་ཆེ་ཞིང་། ཕྱི་མས་རང་བཞིན་མེད་ཀྱང་སྣང་བ་སྒྱུ་མ་དང་
སྨིག་རྒྱུ་ལ་སོགས་པས་བསྟན་པ་གཙོ་ཆེ་སྙམ་དུ་དགོངས་པའོ། །དེས་ན་རྩ་ཤེས་
དང་རིགས་པ་དྲུག་ཅུ་པའི་ཁྱད་པར་ཡང་དེ་གསུམ་གྱི་སྒོ་ནས་འཇོག་གོ །ཞིབ་
མོ་རྣམ་འཐག་གིས་རང་བཞིན་གྱིས་གྲུབ་པའི་སྒྲུབ་བྱེད་རྟོག་གེའི་ཚིག་དོན་བཅུ་
11

དྲུག་འགོག་པར་མཛད་པ་སྟེ། དེ་དག་ནི་བསྒྲུབ་བྱ་དང་སྒྲུབ་བྱེད་བདེན་དངོས་
འགོག་པའི་དབང་དུ་བྱས་ནས་གསུངས་པའི་རིགས་ཚོགས་གསུམ་མོ།
གཉིས་པ་བརྒལ་ལན་གྱི་ཚུལ་དུ་གསུངས་པའི་རིགས་ཚོགས་གསུམ་
ནི༑ རྩ་ཤེས་རབ་བྱེད་བདུན་པར། རྨི་ལམ་ཇི་བཞིན་སྒྱུ་མ་བཞིན། །དྲི་ཟའི་གྲོང་
ཁྱེར་ཇི་བཞིན་དུ། ། དེ་བཞིན་སྐྱེ་དང་དེ་བཞིན་གནས། །དེ་བཞིན་དུ་ནི་འཇིག་པར་
གསུངས༑ ༑ཞེས་སྐྱེ་འགག་རང་བཞིན་མེད་པར་སྟོན་པ་ལ། རང་སྡེ་དངོས་སྨྲ་
རྣམས་ཀྱིས་དེ་ལྟར་ན། མདོ་ལས། གསུམ་པོ་འདི་དག་ནི་འདུས་བྱས་ཀྱི་མཚན་
ཉིད་དེ། འདུས་བྱས་སྐྱེ་བར་མངོན། འཇིག་པར་མངོན། གནས་པ་ལས་གཞན་
དུ་འགྱུར་བར་ཡང་མངོན་ནོ་ཞེས་གསུངས་པ་དང་འགལ་ཞེས་རྩོད་པའི་ལན་
དུ༑ སྐྱེ་བའམ་གནས་འཇིག་ཡོད་དམ་མེད། །དམན་པའམ་མཉམ་དང་ཁྱད་པར་
ཅན༑ ༑སངས་རྒྱས་འཇིག་རྟེན་སྙད་དབང་གིས། །གསུང་གི་ཡང་དག་དབང་
གིས་མིན །ཞེས་སྐྱེ་འཇིག་གནས་གསུམ་ཐ་སྙད་ཙམ་ལ་དགོངས་ཀྱི། དོན་
དམ་དུ་མ་གྲུབ་ཅེས་རྩོད་ལན་གྱི་ཚུལ་དུ་སྟོང་ཉིད་བདུན་ཅུ་པ་གསུངས། དེ་
བཞིན་རྩོད་ཟློག་ཀྱང་། རྩ་ཤེས་རབ་བྱེད་དང་པོར། དངོས་པོ་རྣམས་ཀྱི་རང་
བཞིན་ནི །རྐྱེན་ལ་སོགས་ལ་ཡོད་མ་ཡིན། །བདག་གི་དངོས་པོ་ཡོད་མིན་
ན༑ ༑གཞན་དངོས་ཡོད་པར་ག་ལ་འགྱུར། །ཞེས་དངོས་པོ་རང་བཞིན་གྱིས་མ་
སྐྱེས་པའི་རྒྱུ་མཚན་གྱིས་རང་བཞིན་མ་གྲུབ་པར་བསྟན་པ་ན། རང་སྡེ་དངོས་སྨྲ་
བས༑ དེ་ལྟར་ན་ཁྱེད་ཀྱི་ཚིག་ཀྱང་རང་བཞིན་མེད་པས་རང་བཞིན་གྱིས་གྲུབ་པ་
12

དགག་པར་ག་ལ་ནུས་ཞེས་པའི་རྩོད་ལན་དུ་གསུངས་པ་ཡིན་ཏེ། རྩོད་ཟློག་
ལས༑ གལ་ཏེ་དངོས་པོ་ཐམས་ཅད་ཀྱི། །རང་བཞིན་ཀུན་ལ་ཡོད་མིན་ན
ཁྱོད་ཀྱི་ཚིག་ཀྱང་རང་བཞིན་མེད། །རང་བཞིན་ཟློག་པར་མི་ནུས་སོ། །ཞེས་
རྩོད་པ་བཀོད་ནས། ལན་ལ། དོན་དམ་གྱི་དབང་དུ་བྱས་ཏེ། དགག་བྱ་ཅི་ཡང་
མེད་པས་ན། །ངས་ནི་ཅི་ཡང་མི་འགོག་གོ །ཞེས་དང་། ཐ་སྙད་ཀྱི་དབང་དུ་
བྱས་ཏེ། ཅི་ལྟར་སྤྲུལ་པས་སྤྲུལ་པ་དང་། །སྒྱུ་མའི་སྐྱེས་བུས་སྒྱུ་མ་ལ།
དགག་པ་བྱེད་པ་ཅི་འདྲ་བ། །དགག་པ་དེ་ཡང་དེ་འདྲར་འདོད། །ཅེས་
གསུངས༑ ཐ་སྙད་གྲུབ་པ་ནི། དངོས་སྨྲ་བས་རང་བཞིན་མེད་ན་བོང་བུའི་རྭ་ལ་
སོགས་པ་ལྟར་ཐ་སྙད་ཀྱི་རྣམ་གཞག་མི་འཐད་དོ། །ཞེས་བརྒལ་བའི་ལན་དུ་
གསུངས་པ་ཡིན་ནོ།
དེ་ལ་མཁས་དབང་ཁ་ཅིག་གིས། ཐ་སྙད་གྲུབ་པ་བོད་དུ་མ་འགྱུར་
ཞིང་༑ སློབ་དཔོན་ཟླ་བས་ཚིག་གསལ་དུ། སློབ་དཔོན་ཀླུ་སྒྲུབ་ཀྱི་གཞུང་
ལུགས་མཐོང་ཚུལ་སྨོས་པ་ན། གཞན་ལྔ་སྨོས་ནས་འདི་མ་སྨོས་པས་རྒྱ་གར་
ནའང་རིགས་ཚོགས་སུ་བགྲངས་པ་མིན་པར་སྣང་ངོ་ཞེས་གསུངས འོ་ན་
བཤེས་སྤྲིངས་ཆོས་ཅན། རྒྱ་གར་ནའང་ཀླུ་སྒྲུབ་ཀྱིས་མཛད་པའི་གཞུང་དུ་མི་
བགྲང་པར་ཐལ། དཔལ་ལྡན་ཟླ་བས་སློབ་དཔོན་ཀླུ་སྒྲུབ་ཀྱི་གཞུང་ལུགས་
མཐོང་ཚུལ་སྨོས་པ་ན་སློབ་དཔོན་ཀླུ་སྒྲུབ་ཀྱི་གཞུང་ལུགས་གཞན་སྨོས་ནས་
བཤེས་སྤྲིངས་མ་སྨོས་པའི་ཕྱིར། ཁྱབ་པ་འགྲིག། དེ་ཡང་ཚིག་གསལ་
13

ལས༑ མདོ་སྡེ་ཀུན་ལས་བཏུས་དང་གཏམ་བྱ་རིན་ཆེན་ཕྲེང་དང་ཡང་དག་
བསྟོད་པ་དང༌། །འབད་པས་ཤིན་ཏུ་ཡུན་རིང་འཕགས་པའི་བསྟན་བཅོས་ལས་
བསྟན་ཚིག་ལེར་བྱས་དེ་དང༌། །རིགས་པ་དྲུག་ཅུ་ཞེས་བྱ་རྣམ་པར་འཐག་བཅས་
སྟོང་ཉིད་བདུན་ཅུ་པ་དེ་དང༌། ། གང་ཡང་རྩོད་པ་རྣམ་པར་བཀོད་པ་དེ་དག་ཀྱང་
ནི་མཐོང་གྱུར་ཅིང༌། །བརྒྱ་པ་ལ་སོགས་དེ་དག་དང་ནི་དེ་བཞིན་མདོ་སྡེ་ཟབ་མོ་
རྣམ་མང་དང་། །ཞེས་གསུངས་པ་ལས་བཤེས་སྤྲིངས་མ་གསུངས་པའི་ཕྱིར་རོ།།
རང་ལུགས་ནི་ཀུན་མཁྱེན་ཆོས་ཀྱི་རྒྱལ་པོས་ཐེག་མཆོག་མཛོད་
ལས༑ འདིའི་གཞུང་ཆེན་པོ་དབུ་མ་རིགས་པའི་ཚོགས་དྲུག་སྟེ། རྩ་བ་ཤེས་
རབ༑ རིགས་པ་དྲུག་ཅུ་པ། སྟོང་ཉིད་བདུན་ཅུ་པ། ཞིབ་མོ་རྣམ་འཐག། རྩོད་
པ་ཟློག་པ། ཐ་སྙད་གྲུབ་པ་སྟེ་ཞེས་དང་། ཀུན་མཁྱེན་འཇིགས་གླིང་གི་དྲི་ལན་
ལུང་གི་གཏེར་མཛོད་ལས་ཀྱང༌། དབུ་མ་རིགས་པའི་ཚོགས་དྲུག་སྟེ། །རྩ་བ་
ཤེས་རབ་ཐ་སྙད་གྲུབ། །རིགས་པ་དྲུག་ཅུ་རྩོད་ཟློག་དང༌།ཞིབ་མོ་རྣམ་འཐག་
སྟོང་ཉིད་ནི། །བདུན་ཅུ་པ་འོ་དེ་ཡང་ནི། །དཔལ་མགོན་འཕགས་པ་ཀླུ་སྒྲུབ་
ཀྱིས༑ ༑ཞེས་གསུངས་པ་བཞིན་རིགས་ཚོགས་དྲུག་ཏུ་ཁས་ལེན་པར་བྱའོ།
སྤྱིར་སློབ་དཔོན་ཀླུ་སྒྲུབ་ཀྱིས་མཛད་པའི་གཞུང་རྣམས་ཀྱང་ཟབ་མོ་ལྟ་
བའི་ཆ་འགྲེལ་པ་དང་། རྒྱ་ཆེན་སྤྱོད་པའི་ཆ་འགྲེལ་པ་གཉིས་སུ་གནས་སོ།
དང་པོ་ལའང་། ཐོས་བསམ་གྱིས་སྒྲོ་འདོགས་གཅོད་པའི་བསྟན་འཆོས་དང༌།
སྒོམ་བྱུང་གིས་ཉམས་སུ་ལེན་པའི་མན་ངག་གཉིས་སོ། །དང་པོ་ལའང་། ལོག་
14

སྨྲ་ཚར་གཅོད་པ་དང༌། སྐལ་ལྡན་རྗེས་སུ་འཛིན་པ་དང༌། སྟོན་པ་ལ་གུས་པ་
སྐྱེད་པའི་གཞུང་གསུམ་དུ་གནས་སོ། །དང་པོ་ནི་དབུ་མ་རིགས་པའི་ཚོགས་
རྣམས་ཏེ དེ་དག་གིས་རང་གཞན་གྱི་སྡེ་པ་རྟག་ཆད་དུ་སྨྲ་བ་མཐའ་དག་རིགས་
པས་སུན་འབྱིན་པའི་ཕྱིར་རོ།།གཉིས་པ་ནི་རིན་པོ་ཆེའི་ཕྲེང་བ་དང་བཤེས་པའི་
སྤྲིང་ཡིག་ལ་སོགས་པ་སྟེ། དེ་དག་གིས་ནི་གདམས་པ་དང་རྗེས་སུ་བསྟན་པའི་
ཚུལ་གྱིས་གཞན་ལ་ཟབ་མོ་འདོམས་པའི་ཕྱིར་རོ། །གསུམ་པ་བསྟོད་ཚོགས་ལ
གཞི་ལ་བསྟོད་པ་ལ། ཆོས་ཅན་གསལ་བ་ལ་བསྟོད་པ། ཆོས་ཉིད་དབྱིངས་ལ་
བསྟོད་པ་དང་གཉིས། ལམ་ལ་བསྟོད་པ་ལ ཐབས་སྙིང་རྗེ་ཆེན་པོ་ལ་བསྟོད་
པ༑ ཤེས་རབ་འཕགས་བཞིའི་ཡུམ་ལ་བསྟོད་པ་དང་གཉིས འབྲས་བུ་ལ་
བསྟོད་པ་ལ། སྐུ་གསུམ་ལ་བསྟོད་པ་དང་སྐུ་གསུམ་སོ་སོར་མ་ཕྱེ་བར་བསྟོད་པ་
གཉིས་ལས། ཕྱི་མ་ལ་དོན་དམ་པར་བསྟོད་པ། དཔེ་མེད་པར་བསྟོད་པ།
བསམ་གྱིས་མི་ཁྱབ་པར་བསྟོད་པ། འཇིག་རྟེན་ལས་འདས་པར་བསྟོད་པ།
བསྟོད་པ་ལས་འདས་པར་བསྟོད་པ བླ་ན་མེད་པའི་བསྟོད་པ་རྣམས་སོ། ཁ་
ཅིག་མཆོད་རྟེན་བརྒྱད་ཀྱི་བསྟོད་པ་གཉིས་དང༌། འཇམ་དཔལ་གྱི་བསྟོད་པ་
གཉིས་རྣམས་ཀྱང་འདིར་བསྣན་པར་སྣང་ངོ་།གང་ལྟར་བསྟོད་ཚོགས་དེ་དག་
གིས་ནི་གཙོ་ཆེར་ཟབ་མོ་གསུང་ཞིང་ཐུགས་སུ་ཆུད་པའི་སྒོ་ནས་སྟོན་པའི་ཆེ་བའི་
ཡོན་ཏན་བརྗོད་པའི་ཕྱིར་རོ། །སྤྱོད་པའི་ཆ་འགྲེལ་པ་ནི་མདོ་སྡེ་ཀུན་ལས་བཏུས་
པ་སྟེ། དེ་ནི་བྱང་ཆུབ་སེམས་དཔའ་ཁྱིམ་པ་དང་། རབ་ཏུ་བྱུང་བའི་ཕྱོགས་
15

གཉིས་ཀའི་བསླབ་བྱ་རྣམས་མདོ་སྡེ་དག་ལས་ཇི་ལྟར་འབྱུང་བ་ལྟར་སྟོན་པའི་
ཕྱིར་རོ། །
གཉིས་པ་སྒོམ་བྱུང་གིས་ཉམས་སུ་ལེན་པའི་མན་ངག་ལའང་། ཕྱི་ཕ་
རོལ་ཏུ་ཕྱིན་པའི་ཐེག་པ་ལ་བརྟེན་ནས་ཉམས་སུ་ལེན་པ་བྱང་ཆུབ་སེམས་འགྲེལ།
ནང་རྡོ་རྗེའི་ཐེག་པ་ལ་བརྟེན་ནས་ཉམས་སུ་ལེན་པ་གསང་བ་འདུས་པ་རིམ་པ་ལྔ་
པ་རྣམས་སོ། །དེ་ལྟར་སློབ་དཔོན་གྱིས་དབུ་མའི་བསྟན་འཆོས་མཛད་པའི་རྗེས་
སུ༑ འཕགས་པ་ལྷས་ཀྱང་རྣལ་འབྱོར་སྒོམ་པའི་རིམ་པ་གསལ་བར་བྱེད་པའི་
བསྟན་འཆོས་རྣལ་འབྱོར་སྤྱོད་པ་བཞི་བརྒྱ་པ་ལ་སོགས་པ་མཛད་དོ། །དེ་ཡན་
ཆད་དུ་འཕགས་པ་ཀླུ་སྒྲུབ་ཀྱི་དགོངས་པ་ལ་མི་མཐུན་པ་མེད་དོ། །དེ་ནས་
སློབ་དཔོན་སངས་རྒྱས་བསྐྱངས་ཀྱིས་དབུ་མ་རྩ་བའི་འགྲེལ་པ་མཛད་དེ་
འཕགས་པའི་དགོངས་ཐལ་འགྱུར་དུ་བཀྲལ་ལོ། །དེའི་འོག་ཏུ་སློབ་དཔོན་
ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་ལུགས་སུན་དབྱུང་བའི་ཕྱིར་
དབུ་མ་རྩ་བའི་ཚིག་གི་འགྲེལ་པ་ཤེས་རབ་སྒྲོན་མ་མཛད་དེ་འཕགས་པའི་
དགོངས་པ་རང་རྒྱུད་དུ་བཀྲལ། རང་གཞན་གྱི་སྡེ་པ་དག་གི་ལོག་རྟོག་དགག་
པའི་ཕྱིར་དབུ་མའི་བསྟན་འཆོས་རྩ་བ་དབུ་མ་སྙིང་པོ་དང༌། འགྲེལ་པ་རྟོག་གེ་
འབར་བ་དང་བཅས་པ་མཛད་དོ། །དེ་ཕྱིན་ཆད་འཕགས་པའི་དགོངས་པ་ཐལ་
རང་གཉིས་སུ་གྱེས་སོ། །དེའི་འོག་ཏུ་དཔལ་ལྡན་ཟླ་བ་གྲགས་པ་བྱོན་ཏེ།
འཕགས་པའི་དགོངས་པ་ཕྱིན་ཅི་མ་ལོག་པ་སངས་རྒྱས་བསྐྱངས་ཀྱི་ལུགས་དེ་
16.

ཡིན་པར་གཟིགས་ནས། དེའི་གཞུང་འཛུགས་པའི་ཕྱིར་དུ་དབུ་མ་རྩ་བའི་འགྲེལ་
པ་ཚིག་གསལ་མཛད་ནས་ལེགས་ལྡན་འབྱེད་ཀྱི་ཕྱོགས་ལ་སྐྱོན་བརྗོད་ཅིང་
སངས་རྒྱས་བསྐྱངས་ཀྱི་གཞུང་འཛུགས་པར་མཛད་དོ། །ཁྱད་པར་དུ་དབུ་མ་རྩ་
བའི་རིགས་པའི་ཁ་བསྐང་བའི་ཕྱིར་དང་། ཐེག་ཆེན་གྱི་མདོ་སྡེའི་དགོངས་པ་
རྣམ་པར་རིག་པ་ཙམ་དུ་སྨྲ་བ་བསལ་ནས་དབུ་མའི་ལུགས་ལ་འཇུག་པར་བྱ་བའི་
ཕྱིར༑ མདོ་སྡེ་ས་བཅུ་པ་ལ་བརྟེན་ནས་དབུ་མ་ལ་འཇུག་པ་འགྲེལ་པ་དང་
བཅས་པ་འདི་མཛད་དོ། །དེ་དག་ལས་འདིར་རང་ཉིད་བློ་གྲོས་ཀྱི་འཇུག་པ་
ཡངས་པ་དང་། རང་ལྟོས་འགའ་ལ་ཡང་སྲིད་མཐའ་མ་བཀག་ཙམ་དུ་ཅུང་ཟད་
རེ་ཕན་ན་སྙམ་པའི་ལྷག་བསམ་འོ་མཚོའི་རླབས་ཀྱི་འདུ་འགོད་དང་མཚུངས་
པའི་སྒོ་ནས།མཁས་མཆོག་དཔལ་ལྡན་ཟླ་བས་མཛད་པའི་དབུ་མ་འཇུག་པའི་
རྣམ་བཤད་རབ་གསལ་འོད་སྣང་གསར་པ་འབྲི་བ་ལ།
༈ ཐོག་མར་དགེ་བ་ཀླད་ཀྱི་དོན། བར་དུ་དགེ་བ་གཞུང་གི་དོན།
མཐའ་མར་དགེ་བ་མཇུག་གི་དོན་དང་གསུམ་མོ། །
དང་པོ་ལ་མཚན་དོན་དང་འགྱུར་ཕྱག་གཉིས་ལས། དང་པོ་ལ་མཚན་
རྒྱ་སྐད་དུ་སྨོས་པ། བོད་སྐད་དུ་སྨོས་པ། སྐད་གཉིས་ཤན་སྦྱར་ཏེ་སྨོས་པ།
མཚན་དོན་འགྲེལ་པ། མཚན་བཏགས་པའི་དགོས་པ་དང་ལྔ་ལས
17

དང་པོ་ནི། སྤྱིར་རྒྱ་གར་འཕགས་པའི་ཡུལ་དུ་སྐད་རིགས་ཆེན་པོ་
བཞི་སྟེ། སཾསྐྲི་ཏ་ལེགས་སྦྱོར་ལྷ་ཡི་སྐད། པྲ་པྲི་ཏ་ཡུལ་མི་རང་བཞིན་པའི་སྐད།
ཨ་བ་བྲམ་ཤ་ཟུར་ཆག་གི་སྐད པི་ཤི་ཙ་ཤ་ཟ་འདྲེའི་སྐད་དེ་སྐད་རིགས་ཆེན་པོ་
བཞི་ཞེས་ཡོངས་སུ་གྲགས། ལེགས་སྦྱར་ལྷ་ཡི་སྐད་ཟེར་བའང་ལྷ་མི་གཉིས་སུ་
ཕྱེ་བའི་ལྷའི་སྐད་ནི་མ་ཡིན་ཏེ། གཙོ་བོ་མཁས་པ་རྣམས་ཀྱི་བརྡ་སྤྲོད་པའི་བསྟན་
བཅོས་དང་མཐུན་པའི་སྐད་དེ་ལ་དེ་སྐད་གྲགས་པ་ཙམ་མོ། །པྲ་པྲི་ཏ་ཡུལ་མི་
རང་བཞིན་པའི་སྐད་ནི་དེང་སང་རྒྱ་གར་གི་གཞུང་སྐད་དག་མ་དེ་ཡིན། དེ་ནི་
སཾསྐྲི་ཏ་དང་ཤིན་ཏུ་ཉེ། ཨ་བ་བྲམ་ཤ་ཟུར་ཆག་གི་སྐད་ནི་གཞུང་སྐད་དམ་རང་
བཞིན་སྐད་ལས་ཟུར་ཆག་པ་སྟེ། དཔེར་ན། ཝ་ར་ཎ་སིའི་གྲོང་གསེབ་པའི་སྐད་
ལྟ་བུ་རྣམས་ཡིན་ཏེ། གཙོ་བོ་གཞུང་སྐད་དང་འདྲ་ཡང་ཟུར་ཅུང་ཟད་ཉམས་པས་
སོ༑ ༑པི་ཤི་ཙ་ཤ་ཟ་འདྲེའི་སྐད་ཟེར་བའང་ལྷ་འདྲེ་མི་གསུམ་དུ་ཕྱེ་བའི་འདྲེའི་སྐད་
ནི་མ་ཡིན་ཏེ། དཔེར་ན་ཤཱ ཀྱའི་རི་བྲག་པ་སོགས་ཀྱི་སྐད་ལྟ་བུ་གོ་དཀའ་ཞིང་མི་
སྐད་གང་ཞིག་གོང་གི་སྐད་རིགས་གསུམ་དུ་མ་འདུས་པའི་རྒྱ་གར་གྱི་ཡུལ་
མཐའ་འཁོབ་པའི་སྐད་དེ་ལ་དེ་སྐད་བཏགས་པ་ཙམ་མོ། །དེ་བཞིན་དུ་བོད་སྐད་
ལ་ཡང་སྐད་རིགས་བཞིར་དབྱེ་རིགས་ཏེ། ཐུ་མིས་མཛད་པའི་བརྡ་སྤྲོད་པའི་
བསྟན་བཅོས་དང་མཐུན་པ་སྔོན་དུས་ཀྱི་བོད་དབུས་གཙང་དག་པའི་སྐད་ནི་བོད་
ཀྱི་ལེགས་སྦྱར་སྐད་དང་། སྤྱིར་དབུས་གཙང་དཀྱུས་མའི་སྐད་ལྟ་བུ་ནི་ཡུལ་མི་
རང་བཞིན་པའི་སྐད་དང་། དེ་དང་ཉེ་བ་ཁམས་སྡེ་དགེ་སོགས་ཀྱི་སྐད་ལྟ་བུ་ནི་
18

ཟུར་ཆག་གི་སྐད་དང༌། དེ་གསུམ་དུ་མ་འདུས་ཤིང་གོ་དཀའ་བའི་ཡུལ་མཐའ་
འཁོབ་པ་རྣམས་ཀྱི་སྐད་ནི་ཤ་ཟའི་སྐད་ཡིན་ནོ། །དེས་ན་ཡུལ་གང་དུ་བརྡ་སྤྲོད་
པའི་བསྟན་བཅོས་ཚད་ལྡན་ཡོད་ན་ཡུལ་དེར་ཕལ་ཆེར་སྐད་རིགས་བཞིར་དབྱེར་
རུང་ངོ་། །རང་ཅག་རྣམས་ཀྱི་བཀའ་བསྟན་ཀྱི་དབུར་རྒྱ་སྐད་དང་བོད་སྐད་
ཟེར་བ་ཡང་དཀྱུས་མའི་རྒྱ་བོད་ཀྱི་སྐད་ཙམ་ལ་མི་གོ་བར་ལེགས་པར་སྦྱར་བའི་
དབང་དུ་བྱས་པའི་རྒྱ་སྐད་དང་བོད་ཀྱི་སྐད་ལ་ངོས་བཟུང་བར་བྱ་དགོས་སོ།
དེས་ན་བསྟན་བཅོས་འདི་ཡི་མཚན་ལ་རྒྱ་གར་གྱི་ལེགས་སྦྱར་སྐད་དུ། མདྷྱ་མ་
ཀ་ཨ་བ་ཏ་ར་ན་མ་ཞེས་སོ།
གཉིས་པ་ནི། བོད་ཀྱི་ལེགས་སྦྱར་སྐད་དུ་དབུ་མ་ལ་འཇུག་པ་ཞེས་
བྱའོ༑ ༑
—— གསུམ་པ་ནི མ་དྷྱ་མ་ཀ་ནི་དབུ་མ། ཨ་བ་ཏཱ་ར་ནི་འཇུག་པ། ན་མ་
ནི་ཞེས་བྱ་བའོ།
བཞི་པ་ནི། དེ་ལ་སྤྱིར་དབུ་མའི་མཚན་ཉིད་ནི། རྟག་ཆད་ཀྱི་མཐའ་
གཉིས་དང་་བྲལ་བའོ། །དེ་ལ་དབྱེ་ན། བརྗོད་བྱ་དོན་གྱི་དབུ་མ་དང་། རྗོད་བྱེད་
ཚིག་གི་དབུ་མ་གཉིས། དང་པོ་ལའང་གཞི་ལམ་འབྲས་གསུམ་གྱི་དབུ་མ་དང༌།
ཕྱི་མ་ལ་ཡུམ་རྒྱས་འབྲིང་བསྡུས་གསུམ་ལྟ་བུ་བཀའ་དབུ་མ་དང་དེ་དག་གི་
དགོངས་འགྲེལ་དབུ་མ་རྩ་བ་ཤེས་རབ་ལྟ་བུ་བསྟན་བཅོས་དབུ་མ་སྟེ་གཉིས་སོ།།
རྟག་ཆད་ཀྱི་མཐའ་གཉིས་དང་བྲལ་བའི་ཤེས་བྱ་དེ་གཞི་དབུ་མའི་
19

མཚན་ཉིད་དེ། འཇུག་པར། བདེན་པ་གཉིས་སུའ ང་རང་བཞིན་མེད་པའི་ཕྱིར།
དེ་དག་རྟག་པ་མ་ཡིན་ཆད་པའང་མིན །ཞེས་གསུངས་པའི་ཕྱིར། དེ་ལ་དབྱེ་ན་
གཉིས་ཏེ། སྣང་བའི་ཆ་ནས་བཞག་པའི་ཀུན་རྫོབ་དང་། སྟོང་པའི་ཆ་ནས་དོན་
དམ་སྟེ་གཉིས་སོ། །གཞི་གྲུབ་ན་གཞི་དབུ་མ་ཡིན་པས་ཁྱབ་སྟེ གཞི་གྲུབ་ན་
རྟག་ཆད་ཀྱི་མཐའ་གཉིས་དང་བྲལ་བ་ཡིན་པས་ཁྱབ་པའི་ཕྱིར། ཁོ་ན་རེ། གཞི་
གྲུབ་ན་གཞི་དབུ་མ་ཡིན་པས་མ་ཁྱབ་པར་ཐལ། འདུས་མ་བྱས་ཀྱི་ནམ་མཁའ་དེ་
རྟག་པའི་སྤྲོས་པ་རང་དང་མ་བྲལ་བའི་ཕྱིར། དེར་ཐལ། ཁྱོད་རྟག་པ་ཡིན་པའི་
ཕྱིར་ཞེས་ཟེར་ན་མ་ཁྱབ། འདུས་མ་བྱས་ཀྱི་ནམ་མཁའ་དེ་རྟག་པ་ཡིན་ཀྱང་རྟག་
པའི་མཐའ་ལས་གྲོལ་ཚུལ་ཡོད་དེ། ཁྱོད་དབུ་མའི་རིགས་པས་བརྟགས་ཚེ་མ་
གྲུབ་པས་རྟག་པའི་མཐའ་ལས་གྲོལ། མ་བརྟགས་སྒྱུ་མ་ཙམ་དུ་ཡངས་ཤིང་གོ་
འབྱེད་པའི་ངོ་བོར་གྲུབ་པས་ཆད་པའི་མཐའ་ལས་གྲོལ་བ་ཡིན་པའི་ཕྱིར། དབུ་
མའི་གཏན་ཚིགས་ཆེན་པོ་ལྔ་ཡིས་དཔྱད་ན་གཟུགས་སོགས་མ་གྲུབ་པས་རྟག་
པའི་མཐའ་ལས་གྲོལ། མ་བརྟགས་སྒྱུ་མ་ལྟ་བུའི་ཚུལ་གྱིས་བསླུ་མེད་དུ་སྣང་
བས་ཆད་པའི་མཐའ་ལས་གྲོལ་བ་ནི་རྟག་ཆད་ཀྱི་མཐའ་རགས་པ་ཙམ་བཀག་པ་
སྟེ༑ དེ་ནི་ཉན་རང་གི་ལམ་ལ་ཡང་དགོས་སྟེ། རིན་ཆེན་ཕྲེང་བ་ལས། ཡོད་
པ་པ་ནི་བདེ་འགྲོར་འགྲོ། །མེད་པ་པ་ནི་ངན་འགྲོར་འགྲོ། །ཡང་དག་ཇི་བཞིན་
ཡོངས་ཤེས་པས། །གཉིས་ལས་མི་བརྟེན་ཐར་པ་ལགས །ཞེས་གསུངས་པས་
སོ༑ ༑དེ་ལྟར་རིགས་པས་བརྟགས་ཚེ་ཆོས་ཅན་གཞི་མེད་རྩ་བྲལ་དེ་ཡང་ཡོད་
20

མེད་ཀྱི་མཐའ་ཐམས་ཅད་དང་བྲལ་བའི་ཆོས་དབྱིངས་མཉམ་པ་ཆེན་པོ་ནི།
དགག་བྱ་སྤྲོས་པ་ཕྲ་མོ་ཐམས་ཅད་ལས་གྲོལ་བ་སྟེ། དབུ་མ་ཤེས་རབ་ལ་འཇུག་
པ་ལས། དགག་སྒྲུབ་གཉིས་ཀ་དགག་འབའ་ཞིག །དངོས་ལ་དགག་སྒྲུབ་གང་
ཡང་མེད། །ཅེས་དང་། །དབུ་མ་རྩ་བ་ལས རྟག་དང་མི་རྟག་ལ་སོགས་བཞི།།
ཞི་བ་འདི་ལ་ག་ལ་ཡོད། །མཐའ་དང་མཐའ་མེད་ལ་སོགས་བཞི། །ཞི་བ་འདི་ལ་
ག་ལ་ཡོད། །ཅེས་དང་། ཡེ་ཤེས་སྙིང་པོ་ཀུན་བཏུས་ལས། ཡོད་མིན་མེད་མིན་
ཡོད་མེད་མིན ། གཉིས་ཀའི་བདག་ཉིད་མིན་པའང་མིན། །མཐའ་བཞི་ལས་
གྲོལ་དབུ་མ་པ། །མཁས་པ་རྣམས་ཀྱིས་དེ་ཁོ་ན། །ཞེས་གསུངས་པའི་ཕྱིར།
དེས་ན་གཞི་བདེན་པའི་གནས་ལུགས་གཏན་ལ་འབེབས་ཚེ་དགག་བྱ་ཕྲ་རགས་
ཡོད་པའི་རྒྱུ་མཚན་གྱིས་ལམ་གྱི་སྐབས་སུའང་དགག་བྱ་བདེན་སྣང་འགོག་པའི་
སྲིད་པའི་རྩ་བ་གང་ཟག་བདེན་འཛིན་གྱི་གཉེན་པོ་ཉན་རང་གྱི་ལམ་དང་། དགག་
བྱ་སྤྲོས་པ་མཐའ་དག་བྲལ་བའི་ཆོས་དབྱིངས་རྟོགས་པ་སྲིད་ཞི་གཉིས་ཀའི་
མཐའ་ལས་འདས་པའི་བྱང་སེམས་ཀྱི་ལམ་དང༌། དེ་བཞིན་དུ་ཐེག་པ་གསུམ་གྱི་
འབྲས་བུ་ལ་ཁྱད་པར་ཡོད་པ་རྣམས་གཞི་བདེན་པའི་གནས་ལུགས་དགག་བྱ་ཕྲ་
རགས་ལས་གྲོལ་མི་གྲོལ་ལས་ཡིན་པར་ཤེས་པར་བྱ་བ་ནི་གནད་དམ་པའོ།
དེ་འདྲ་བའི་གཞི་དབུ་མ་ཆོས་ཅན། ཀུན་གྱི་དོན་དུ་གཉེར་བྱ་ཡིན་ཏེ
གསུང་རབ་ཐམས་ཅད་ཀྱི་བརྗོད་བྱ་དང་། ཤེས་བྱའི་ཡིན་ཚུལ་མ་ནོར་བ་དང་།
དེ་རྟོགས་ན་ཕན་བདེ་ཐམས་ཅད་ཀྱི་འབྱུང་ཁུངས་ཡིན་པའི་ཕྱིར། དང་པོ་གྲུབ་
21

སྟེ༑ གསུང་རབ་ཀྱི་བརྗོད་བྱ་ཐམས་ཅད་དྲང་ངེས་གཉིས་སུ་འདུས་པ་གང་ཞིག
དྲང་དོན་དང་ངེས་དོན་གྱི་བརྗོད་བྱ་ལས་གཞན་དུ་བྱས་པའི་གསུང་རབ་མེད་པའི་
ཕྱིར༑ མདོ་ཏིང་འཛིན་རྒྱལ་པོ་ལས སྟོང་པ་བདེ་བར་གཤེགས་པས་བསྟན་པ་
གང༌༑ ༑ངེས་དོན་མདོ་སྡེ་དག་གི་བྱེ་བྲག་ཤེས། །གང་ལས་སེམས་ཅན་གང་
ཟག་སྐྱེས་བུ་བསྟན། །ཆོས་དེ་ཐམས་ཅད་དྲང་བའི་དོན་དུ་ཤེས། །ཞེས་
གསུངས་པའི་ཕྱིར། གཉིས་པ་གྲུབ་སྟེ། མ་བརྟགས་སྒྱུ་མ་ལྟ་བུའི་སྣང་ཚུལ་
ཆོས་ཅན་གྱི་ཡིན་ཚུལ་དང་བརྟགས་ན་གང་དུའང་མ་གྲུབ་པའི་སྟོང་ཉིད་ཆོས་
ཉིད་ཀྱི་ཡིན་ཚུལ་ཡིན་པའི་ཕྱིར་ཏེ། ཡུམ་བར་མ་ལས་མཚན་ཉིད་འདི་དག་ལྷ་
དང་མི་དང་ལྷ་མ་ཡིན་དང་བཅས་པའི་འཇིག་རྟེན་གྱིས་དཀྲུག་པར་མི་ནུས་སོ།།
ཞེས་གསུངས་པ་ལྟར་རོ། ། གསུམ་པ་གྲུབ་སྟེ། བདེན་པ་གཉིས་ཀྱི་དོན་དེ་
རྟོགས་པའི་ཤེས་རབ་དེ་འཕགས་བཞིའི་ཡུམ་ཡིན་པའི་ཕྱིར་ཏེ། ཤེར་ཕྱིན་ལ་
བསྟོད་པ་ལས སངས་རྒྱས་རང་སངས་རྒྱས་རྣམས་དང༌། །ཉན་ཐོས་རྣམས་
ཀྱིས་ངེས་བསྟེན་མ། །ཁྱོད་ཉིད་གཅིག་པུ་ཐར་པའི་ལམ། དེ་ལྟར་གཞན་དག་
མེད་པར་ངེས །ཞེས་གསུངས་པ་ལྟར་རོ། །གཞི་དབུ་མ་དེ་ལ་དབྱེ་ན་། ཉན་
རང་བྱང་སེམས་གསུམ་གྱི་དབྱེ་བ་ཡོད་པ་འོག་ཏུ་འཆད་པར་འགྱུར་རོ། །
གཉིས་པ་ལམ་དབུ་མའི་མཚན་ཉིད་ནི། གཞིའི་གནས་ལུགས་སྒྲོ་སྐུར་
དང་བྲལ་བར་རྟོགས་པའི་མཁྱེན་པ་ལམ་དབུ་མའི་མཚན་ཉིད དེ་ལ་དབྱེ་ན།
དམིགས་བཅས་བསོད་ནམས་ཚོགས་ཀྱི་ངོ་བོར་གྱུར་པའི་ལམ་དབུ་མ་དང་།
22

དམིགས་མེད་ཡེ་ཤེས་ཚོགས་ཀྱི་ངོ་བོར་གྱུར་པའི་ལམ་དབུ་མ་གཉིས། དེ་ལ་
དང་པོའི་མཚན་ཉིད་ཡོད་དེ། གཞི་ཆོས་ཅན་གྱི་སྣང་ཚུལ་སྒྲོ་སྐུར་དང་བྲལ་བར་
རྟོགས་པའི་སློབ་པའི་རྒྱུད་ཀྱི་མཁྱེན་པ་དེ་ཡིན་པའི་ཕྱིར། མཚན་གཞི་ཡོད་དེ།
སྒྱུ་མ་ལྟ་བུར་མཁྱེན་པའི་སློབ་ལམ་པའི་རྗེས་ཐོབ་ལྟ་བུ་དང༌། གཉིས་པའི་
མཚན་ཉིད་ཡོད་དེ། གཞི་ཆོས་ཉིད་ཀྱི་ཡིན་ལུགས་སྒྲོ་སྐུར་དང་བྲལ་བརརྟོགས་
པའི་མཁྱེན་པ་དེ་ཡིན་པའི་ཕྱིར། མཚན་གཞི་ཡོད་དེ། བྱང་སེམས་འཕགས་
པས་སྟོང་ཉིད་ལ་མཉམ་པར་བཞག་པའི་ཡེ་ཤེས་ལྟ་བུ་དེ་ཡིན་པའི་ཕྱིར། ལམ་
དབུ་མ་ལ་ཡང་གསུམ་ཡོད་ཚུལ་འོག་ཏུ་འཆད་པར་འགྱུར་རོ།
གཞི་དབུ་མ་རྟོགས་པའི་ལམ་བསྒོམས་སྟོབས་ཀྱིས་ཐོབ་པའི་རང་རང་
གི་འབྲས་བུ་མཐར་ཐུག་པ་དེ་རང་རང་གི་འབྲས་བུ་དབུ་མའི་མཚན་ཉིད།
འབྲས་བུ་དབུ་མ་ཡིན་ན་འབྲས་བུ་ཡིན་པས་མ་ཁྱབ་སྟེ།ཐེག་དམན་མྱང་འདས་
དང་ངོ་བོ་ཉིད་སྐུ་དེ་འབྲས་བུ་དབུ་མ་ཡིན་ཀྱང་འབྲས་བུ་མ་ཡིན་པའི་ཕྱིར།
དེས་ན་འབྲས་བུ་དབུ་མ་དང་འབྲས་བུ་གཉིས་ལ་མུ་བཞི་ཡོད་པ་ཤེས་དགོས་སོ།།
དེ་ལདབྱེ་ན་གསུམ་ཡོད་པ་ཡང་སོ་སོའི་སྐབས་བཤད་པར་བྱའོ། །
ཉན་ཐོས་ཀྱི་དབང་དུ་བྱས་པའི་གཞི་ལམ་འབྲས་གསུམ་གྱི་དབུ་མ་
གསུམ་ལས། དང་པོ་ནི། འཇིག་ལྟ་ལྷན་སྐྱེས་ཀྱི་དམིགས་ཡུལ་ང་ཙམ་པོ་དེ་
རྣམ་བདུན་ཤིང་རྟའི་རིགས་པས་བཙལ་བའི་ཚེ་མ་རྙེད་པའམ་མ་གྲུབ་པའི་གང་
ཟག་བདག་མེད་དང༌། གང་ཟག་གི་བདག་མེད་རྟོགས་པ་ལ་མེད་ཐབས་བྲལ་

བའི་བདག་ཏུ་གདགས་པའི་གཞི་ཕུང་པོ་རགས་པ་བཙལ་ན་མ་རྙེད་པའི་ཆ་ནས་
རྟག་པའི་མཐའ་ལས་གྲོལ། ཕུང་པོ་རགས་པའི་ཆ་དང་གང་ཟག་རྣམ་པ་
བདུན་དུ་བཙལ་ན་མི་རྙེད་ཀྱང་མ་བརྟགས་བྱ་བྱེད་བསླུ་མེད་དུ་སྣང་བ་
གཟུགས་དང་ཚོར་བ་སོགས་དབུ་བ་རྡོལ་བ་དང་ཆུའི་ཆུ་བུར་ལྟར་དུ་སྣང་བའི་ཆ་
ནས་ཆད་པའི་མཐའ་ལས་གྲོལ་བ་དེ་ཉན་ཐོས་ཀྱི་དབང་དུ་བྱས་པའི་གཞི་དབུ་མ་
ཡིན༑ དེས་ན་གང་ཟག་རིགས་པས་བཙལ་ན་མ་རྙེད་པའི་ཆ་ནས་བཞག་པ་དེ་
ཉན་ཐོས་ཀྱི་དབང་དུ་བྱས་པའི་གཞི་དབུ་མའི་དོན་དམ་བདེན་པའི་མཚན་ཉིད།
མཚན་གཞི གང་ཟག་རྒྱ་བོ་མ་གྲུབ་པའི་ཆ་ལྟ་བུ། ཕུང་པོ་རགས་པ་དང་གང་
ཟག་མ་གྲུབ་ཀྱང་སྣང་ཚུལ་བསླུ་མེད་དུ་གཟུགས་སོགས་དབུ་བ་རྡོས་པ་ལྟ་བུའི་
ཚུལ་གྱི་ཆ་ནས་བཞག་པ་དེ་ཉན་ཐོས་ཀྱི་དབང་དུ་བྱས་པའི་གཞི་དབུ་མ་ཀུན་རྫོབ་
བདེན་པའི་མཚན་ཉིད། མཚན་གཞི་བུམ་པ་ལྟ་བུ། །ཉིན།57
གཉིས་པ་ལམ་དབུ་མ་ལ་ཡང་། སྣང་མེད་དང་སྣང་བཅས་ཀྱི་དབང་དུ་
བྱས་པ་གཉིས། དང་པོའི་མཚན་ཉིད་ཡོད་དེ། གང་ཟག་ང་ཙམ་པོ་མེད་པར་
རྟོགས་པའི་ཆ་ནས་བཞག་པའི་ཉན་ཐོས་ཀྱི་མཁྱེན་པ་དེ་ཡིན་པའི་ཕྱིར། མཚན་
གཞི༑ ཉན་ཐོས་ཀྱི་མཐོང་ལམ་མཉམ་གཞག་ལྟ་བུ། གཉིས་པའི་མཚན་ཉིད་
ཡོད་དེ། གང་ཟག་མ་གྲུབ་ཀྱང་སྣང་ཚུལ་བསླུ་མེད་བདེན་མེད་ཙམ་དུ་རྟོགས་
པའི་ཆ་ནས་བཞག་པའི་ཉན་ཐོས་ཀྱི་མཁྱེན་པ་དེ་ཡིན་པའི་ཕྱིར། མཚན་
གཞི་གང་ཟག་ཆུ་ཤིང་ལྟར་སྙིང་པོ་མེད་པར་རྟོགས་པའི་ཉན་ཐོས་ཀྱི་མཁྱེན་པ་ལྟ་
24

བུའོ༑ ༑
གསུམ་པ་ཉན་ཐོས་ཀྱི་འབྲས་བུ་དབུ་མ་ནི། དེ་ལྟར་ཉན་ཐོས་ཀྱི་དབང་
དུ་བྱས་པའི་རྟག་ཆད་ལས་གྲོལ་བའི་གཞི་བདེན་པ་གཉིས་སྒྲོ་སྐུར་དང་བྲལ་བའི་
སྣང་བཅས་སྣང་མེད་གཉིས་ཀྱི་ལམ་དབུ་མར་བསྒོམས་པའི་མཐུས་ངན་སོང་
དང་མཐོ་རིས་གཉིས་ཀྱི་གཡང་ས་ལས་གྲོལ་བའི་ལྷག་བཅས་ལྷག་མེད་ཀྱི་མྱང་
འདས་ཐོབ་པར་གྱུར་པ་ཡིན་ནོ། །དེ་ལྟར་ཡང་ཆོས་དབྱིངས་བསྟོད་པ་ལས།
བདག་དང་བདག་གིར་ཞེས་འཛིན་པས། །ཇི་སྲིད་ཕྱི་རོལ་རྣམ་བརྟགས་པ།
བདག་མེད་རྣམ་པ་གཉིས་མཐོང་ན། །སྲིད་པའི་ས་བོན་འགག་པར་འགྱུར།
ཞེས་དང་། རྩ་ཤེར་ལས། ལས་དང་ཉོན་མོངས་ཟད་པས་ཐར། །ལས་དང་ཉོན་
མོངས་རྣམ་རྟོག་ལས། །དེ་དག་སྤྲོས་ལས་སྤྲོས་པ་ནི། །སྟོང་པ་ཉིད་ཀྱིས་
འགག་པར་གྱུར །ཞེས་དང༌། མ་རིག་འགགས་པར་གྱུར་ན་ནི། །འདུ་བྱེད་
རྣམས་ཀྱང་འབྱུང་མི་འགྱུར །མ་རིག་འགག་པར་འགྱུར་བ་ནི། །ཤེས་པས་
དེ་ཉིད་བསྒོམས་པས་སོ། །ཞེས་གསུངས་སོ། །
རང་རྒྱལ་གྱི་དབང་དུ་བྱས་པའི་གཞི་ལམ་འབྲས་གསུམ་གྱི་དབུ་མ་
ལས ་
གསུམ་ཉན་ཐོས་ཀྱི་རྟོགས་པའི་བདག་མེད་གཉིས་ཀྱི་སྟེང་
གཟུགས་སོགས་ཕྱི་རོལ་གྱི་གཟུང་བ་དང་ཀུན་ནས་ཉོན་མོངས་དང་རྣམ་བྱང་གི་
གཟུང་བ་རྟེན་འབྲེལ་ལུགས་འབྱུང་ལུགས་ལྡོག་ཏུ་བརྟགསཔའི་རིགས་ངོར་མ་
གྲུབ་པས་རྟག་མཐའ་ལས་གྲོལ། དེ་མ་བརྟགས་བསླུ་མེད་སྒྱུ་མ་དང་མཚུངས་
25

པར་སྣང་བས་ཆད་མཐའ་ལས་གྲོལ་བ་དེ་རང་རྒྱལ་གྱི་དབང་དུ་བྱས་པའི་གཞི་
དབུ་མ་ཡིན། དེས་ན་ཀུན་བྱང་གི་གཟུང་བ་རིགས་པས་དཔྱད་ཚེ་མེད་པ་ཙམ་
གྱིས་ཆ་ནས་བཞག་པ་དེ་རང་རྒྱལ་གྱི་དབང་དུ་བྱས་པའི་གཞི་དབུ་མའི་དོན་དམ་
བདེན་པའི་མཚན་ཉིད། མཚན་གཞི། རྡུལ་ཕྲན་ཆ་མེད་མ་གྲུབ་པའི་སྟོང་ཉིད་ལྟ་
བུ༑ ཀུན་བྱང་གི་བཟུང་བའི་ཆོས་ཀྱི་ཁྱད་པར་དུ་བྱས་པའི་ཆོས་སྣང་བ་བསླུ་
མེད་
ད་སྒྱུ་མ་ལྟར་སྣང་བ་ཙམ་གྱི་ཆ་ནས་བཞག་པ་དེ་རང་རྒྱལ་གྱི་དབང་དུ་བྱས་
པའི་གཞི་དབུ་མ་ཀུན་རྫོབ་བདེན་པའི་མཚན་ཉིད་དོ། །གཉིས་པ་ལམ་དབུ་མ་ལ་
ཡང་གཉིས་ཡོད་དེ། སྣང་མེད་ཀྱི་ངོ་བོར་གྱུར་པ་དང་། སྣང་བཅས་་ཀྱི་ངོ་བོར་
གྱུར་པའི་རང་རྒྱལ་གྱི་ལམ་དབུ་མ་གཉིས དང་པོའི་མཚན་ཉིད་ཡོད་དེ།
གཟུང་བ་མེད་པར་རྟོགས་པའི་ཆ་ནས་བཞག་པའི་རང་རྒྱལ་གྱི་མཁྱེན་པ་དེ་ཡིན་
པའི་ཕྱིར། མཚན་གཞི། རང་རྒྱལ་འཕགས་པའི་མཉམ་གཞག་ཡེ་ཤེས་ལྟ་བུ།
གཉིས་པའི་མཚན་ཉིད་ཡོད་དེ གཟུང་བ་སྣང་ཚུལ་བསླུ་མེད་སྒྱུ་མ་ལྟ་བུར་
རྟོགས་པའི་ཆ་ནས་བཞག་པའི་རང་རྒྱལ་གྱི་མཁྱེན་པ་དེ་ཡིན་པའི་ཕྱིར། མཚན་
གཞི་རང་རྒྱལ་འཕགས་པའི་རྗེས་ཐོབ་ཀྱི་མཁྱེན་པ་ལྟ་བུའོ། །དེ་ཡང་མངོན་
རྟོགས་རྒྱན་ལས། གཟུང་དོན་རྟོག་པ་སྤོང་ཕྱིར་དང་། །འཛིན་པ་མི་སྤོང་ཕྱིར་
དང་ནི། །རྟེན་གྱི་བསེ་རུ་ལྟ་བུའི་ལམ། །ཡང་དག་བསྡུས་པར་ཤེས་པར་བྱ།།
ཞེས་གསུངས་པས་སོ། །
རང་རྒྱལ་གྱི་འབྲས་བུ་དབུ་མ་ནི། རྟག་ཆད་ལས་གྲོལ་བའི་གཞི་དབུ་
26

མ་དེ་ཉིད་ལམ་དབུ་མ་གཉིས་ཀྱི་སྒྲོ་སྐུར་མེད་པར་རྟོགས་ཏེ་བསྒོམས་པས་སྲིད་
པ་འཁོར་བའི་མཐའ་ལས་གྲོལ་བའི་རང་རྒྱལ་གྱི་འབྲས་བུ་ཐོབ་པ་ཡིན་ནོ།
བྱང་ཆུབ་སེམས་དཔའི་དབང་དུ་བྱས་པའི་དབུ་མ་ལ་གཞི་ལམ་འབྲས་
གསུམ་ལས དང་པོ་ལ། ཤེས་བྱའི་ཆོས་ཐམས་ཅད་རིགས་པས་བརྟགས་ཤིང་
དཔྱད་ན་གཞི་མེད་རྩ་བྲལ་ཡོད་མེད་ཀྱི་མཐའ་ཐམས་ཅད་བྲལ་བས་རྟག་པའི་
མཐའ་ལས་གྲོལ། མ་བརྟགས་མེད་སྣང་སྐྲ་ཤད་ལྟ་བུ་འཁྲུལ་ངོར་བྱ་བྱེད་བསླུ་
མེད་དུ་ཤར་བས་ཆད་པའི་མཐའ་ལས་གྲོལ་བ་དེ་བྱང་ཆུབ་སེམས་དཔའི་དབང་
དུ་བྱས་པའི་གཞི་དབུ་མ་བདེན་གཉིས་ཟུང་འཇུག་ཡིན། དེས་ན་མཐའ་བཞིའི་
སྤྲོས་པ་དང་བྲལ་བའི་ཆོས་ཉིད་ཐེག་ཆེན་གྱི་དབང་དུ་བྱས་པའི་གཞི་དབུ་མའི་
དོན་དམ་བདེན་པའི་མཚན་ཉིད། དེ་དང་རྣམ་གྲངས་མིན་པའི་དོན་དམ་བདེན་
པ་དོན་གཅིག། དོན་ལ་མེད་ཀྱང་འཁྲུལ་ངོར་བསླུ་མེད་དུ་སྣང་བའི་ཆ་ནས་
བཞག་པའི་ཆོས་ཅན་ཐེག་ཆེན་གྱི་དབང་དུ་བྱས་པའི་གཞི་དབུ་མ་ཀུན་རྫོབ་བདེན་
པའི་མཚན་ཉིད། དེ་དང་ཀུན་རྫོབ་བདེན་པ་དོན་གཅིག་གོ །གཉིས་པ་ལམ་
དབུ་མ་དེ་ལ་ཡང་། དམིགས་མེད་ཡེ་ཤེས་ཀྱི་ཚོགས་དང་། དམིགས་བཅས་
བསོད་ནམས་ཀྱི་ངོ་བོར་གྱུར་པའི་ལམ་དབུ་མ་གཉིས། དང་པོའི་མཚན་ཉིད་
ཡོད་དེ ཆོས་ཉིད་ཇི་ལྟ་བའི་གནས་ལུགས་རྟོགས་པའི་ཆ་ནས་བཞག་པའི་བྱང་
སེམས་ཀྱི་མཁྱེན་པ་དེ་ཡིན་པའི་ཕྱིར། མཚན་གཞི་ཡོད་དེ། ཐེག་ཆེན་འཕགས་
པའི་མཐོང་ལམ་མཉམ་གཞག་ཡེ་ཤེས་ལྟ་བུ། གཉིས་པའི་མཚན་ཉིད་ཡོད་དེ།
27

ཆོས་ཅན་ཇི་སྙེད་པའི་སྣང་ཚུལ་རྟོགས་པའི་ཆ་ནས་བཞག་པའི་བྱང་སེམས་རྒྱུད་
ཀྱི་མཁྱེན་པ་དེ་ཡིན་པའི་ཕྱིར།མཚན་གཞི་ཐེག་ཆེན་འཕགས་པའི་རྗེས་ཐོབ་ཀྱི་
མཁྱེན་པ་ལྟ་བུའོ
འབྲས་བུ་དབུ་མ་སྐུ་གཉིས་ཟུང་འཇུག་ནི། གཞི་བདེན་པ་གཉིས་ཀྱི་
ཡིན་ཚུལ་རྟག་ཆད་ཀྱི་མཐའ་ལས་གྲོལ་བ་མཐར་ཐུག་པ་བདེན་གཉིས་ཟུང་
འཇུག་དེ་ཉིད།འཁོར་གསུམ་དུ་རྣམ་པར་མི་རྟོག་པའི་ཡེ་ཤེས་ཀྱིས་སྒྲོ་སྐུར་དང་
བྲལ་བར་རྟོགས་པའི་ཚུལ་བསྒོམས་པ་ལས་སྲིད་ཞི་གཉིས་ཀྱི་མཐའ་ལས་གྲོལ་
བའི་
འི་འབྲས་བུ་སྐུ་གཉིས་ཟུང་འཇུག་ཐོབ་པ་ཡིན་ཏེ། བདེན་གཉིས་ལས། བདེན་
གཉིས་རྣམ་དབྱེ་ཤེས་པ་དག །ཐུབ་པའི་བཀའ་ལ་མི་རྨོངས་ཏེ། །དེ་དག་མ་
ལུས་ཚོགས་བསགས་ནས། །ཕུན་ཚོགས་ཕ་རོལ་འགྲོ་བར་གྱུར། །ཞེས་དང་
རིན་ཆེན་ཕྲེང་བ་ལས། ཆོས་ཀྱི་སྐུ་ནི་མདོར་བསྡུས་ན། །རྒྱལ་པོ་ཡེ་ཤེས་
ཚོགས་ལས་འཁྲུངས། །གཟུགས་ཀྱི་སྐུ་ནི་མདོར་བསྡུས་ན། །རྒྱལ་པོ་བསོད་
ནམས་ཚོགས་ལས་འཁྲུངས། །ཞེས་གསུངས་པ་ལྟར་རོ། །དེ་ལྟར་ཐེག་ཆེན་
ལྟར་ན་ལམ་དབུ་མ་དང་གཞི་དབུ་མ་ལ་མུ་གསུམ་སྟེ། ལམ་དབུ་མ་ཡིན་ན་གཞི་
དབུ་མ་ཡིན་པས་ཁྱབ། གཞི་དབུ་མ་ཡིན་ན་ལམ་དབུ་མ་ཡིན་པས་མ་ཁྱབ་སྟེ།
བུམ་པ་དེའི་ཕྱིར། འབྲས་བུ་དབུ་མ་དང་ལམ་དབུ་མ་གཉིས་གཅིག་ཡིན་ན་
གཅིག་མ་ཡིན་པས་ཁྱབ་བོ། །འབྲས་བུ་དབུ་མ་དང་གཞི་དབུ་མ་གཉིས་ལ་
ཡང་མུ་གསུམ་ཡོད་པར་ཤེས་དགོས་སོ། །དེ་བཞིན་དུ་ཉན་རང་གི་གཞི་ལམ་
28

འབྲས་གསུམ་གྱི་དབུ་མ་ལ་ཡང་མུ་བརྩིས་ཏེ་རིགས་པའི་རྩལ་སྦྱང་བར་བྱའོ།།
གཞི་དབུ་མ་བདེན་གཉིས་ཆོས་ཅན། ནམ་མཁའ་དང་མཚུངས་ཏེ། འཁོར་
འདས་ཀྱི་ཆོས་ཐམས་ཅད་ལ་ཁྱབ་ཅིང་ཀུན་རྫོབ་སྣང་ལ་བདེན་པའི་རང་བཞིན་
མེད་པ་དང་། དོན་དམ་སྣང་མེད་ལ་བདེན་བརྫུན་གཉིས་ཀའི་རང་བཞིན་མེད་
ཅིང༌༑ བདེན་གཉིས་མ་རིག་པས་འཁོར་བར་གོ་སྐབས་འབྱེད་ལ། རིག་པས་
མྱ་ངན་ལས་འདས་པའི་གོ་སྐབས་འབྱེད་པ་ཡིནཔའི་ཕྱིར སྡུད་པ་ལས།
སེམས་ཅན་ཐ་མ་འབྲིང་དང་མཆོག་གྱུར་ཇི་སྙེད་པ། །དེ་ཀུན་མ་རིག་ལས་འབྱུང་
བདེ་བར་གཤེགས་པས་གསུངས །ཞེས་དང༌ཡེ་ཤེས་ཚུལ་སྒོ་ཐབས་དང་རྩ་
བ་ཇི་སྙེད་པ། །དེ་ཀུན་ཤེས་རབ་ཕ་རོལ་ཕྱིན་པ་མཆོག་ལས་བྱུང༌། །ཞེས་
གསུངས་པས་སོ། །ལམ་དབུ་མ་ཆོས་ཅན། ཤིང་རྟ་དང་མཚུངས་སྟེ། སྲིད་
ཞིར་མི་ལྷུང་བས་བརྟན་པ། སྡུག་བསྔལ་མེད་པས་བདེ་བ། མྱུར་དུ་འཚང་རྒྱ་
བས་མགྱོགས་པའི་ཆོས་དང་ལྡན་པའི་ཕྱིར། སྡུད་པ་ལས། ཁམས་གསུམ་
ཡང་དག་བདེ་ལ་རྣམ་པར་གྲོལ་བ་མིན། །ཞེས་དང་། ཟིལ་གྱིས་མི་གནོན་རྒྱལ་
བའི་བྱང་ཆུབ་མྱུར་དུ་ཐོབ། །ཅེས་གསུངས་པས་སོ། །འབྲས་བུ་དབུ་མ་ཆོས་
ཅན༑ ནོར་བུ་དང་འདྲ་སྟེ རྣམ་རྟོག་མེད་པར་འབད་མེད་རྟག་ཁྱབ་ལྷུན་གྲུབ་ཏུ་
སེམས་ཅན་གྱི་དོན་འབྱུང་བའི་ཕྱིར། ཐེག་བསྡུས་ལས། ཇི་ལྟར་ནོར་བུ་སིལ་
སྙན་དག །རྟོག་པ་མེད་པར་རང་ལས་འབྱུང༌། །དེ་བཞིན་སངས་རྒྱས་ཕྲིན་ལས་
དག ༑རྟོག་པ་མེད་པར་རང་ལས་འབྱུང༌།ཞེས་གསུངས་པས་སོ། །
29

འདིར་སྨྲས་པ།
རྒྱལ་བའི་ཆོས་ཚུལ་མཐའ་ཡས་ཀྱང་། །གཞི་ལམ་འབྲས་བུའི་དབུ་མ་རུ།
གནད་དོན་བསྒྲིལ་ནས་འཆད་པ་འདིས། ། བློ་གསར་རྣམས་ལ་སྨན་གྱུར་ཅིག
ཅེས་ཀྱང་སྨོན་ནོ། །
འོ་ན་གཞུང་འཇུག་པ་འདིས་ཡུལ་དབུ་མ་གང་ལ་འཇུག ཚུལ་ཇི་ལྟར་
འཇུག་སྙམ་ན འདིར་དབུ་མ་འཇུག་པའི་འཇུག་ཡུལ་དངོས་ནི་དབུ་མ་རྩ་བ་
ཤེས་རབ་སྟེ། རང་འགྲེལ་དུ། དབུ་མའི་བསྟན་བཅོས་ལ་འཇུག་པར་བྱ་བའི་
ཕྱིར༑ དབུ་མ་ལ་འཇུག་པ་བརྩམ་པར་འདོད་པས་ཞེས་གསུངས་པས་སོ།
བརྒྱུད་ནས་བཀའ་དབུ་མ་དང་བརྗོད་བྱ་དོན་གྱི་དབུ་མ་ལ་ཡང་འཇུག་པ་ཡིན་ཏེ།
དེ་དག་ཁོང་དུ་ཆུད་པར་བྱེད་པའི་ཐབས་སམ་མན་ངག་ཁྱད་པར་ཅན་ཡིན་པའི་
ཕྱིར་རོ། །ཚུལ་ཇི་ལྟར་འཇུག་པ་ལ། ཟབ་པ་དང་རྒྱ་ཆེ་བའི་ཚུལ་གྱིས་འཇུག་པ།
ལུང་དང་མན་ངག་གི་སྒོ་ནས་འཇུག་པ། ལྟ་སྒོམ་སྤྱོད་འབྲས་གསུམ་ཀ་དངོས་
སུ་བསྟན་ཅིང་རྒོལ་བ་ངན་པའི་ལྷག་མ་ཚར་གཅོད་པའི་ཚུལ་གྱིས་འཇུག་པ་དང་
གསུམ་ལས། དང་པོ་གྲུབ་སྟེ། དབུ་མ་རྩ་ཤེར་གྱི་དགོངས་པར་ཐལ་རང་
གཉིས་ཀས་སོ་སོའི་གྲུབ་མཐའ་རྩལ་དུ་བཏོན་པའི་ཚུལ་གྱིས་འཇུག་པ་གང་ཞིག
འདིར་གཙོ་བོ་རྣམ་གྲངས་མ་ཡིན་པའི་དོན་དམ་བདེན་པ་རྩལ་དུ་བཏོན་པའི་ཆ་
ནས་ཟབ་པ་དང༌རྒྱ་ཆེ་བའི་ཆ་རྩ་ཤེར་ནས་དངོས་སུ་མ་གསུངས་པ་རྣམས་
30

འདིར་རིན་ཆེན་འཕྲེང་བ་ནས་ཁ་བསྐངས་ཏེ། སོ་སོ་སྐྱེ་བོའི་ཆོས་གསུམ
འཕགས་པ་སློབ་པའི་ས་བཅུ། མཐར་འབྲས་མི་སློབ་པའི་ས་དང་བཅས་པ་
དངོས་སུ་བཤད་པའི་ཚུལ་གྱིས་འཇུག་པའི་ཕྱིར་ཏེ། ཟབ་ཅིང་རྒྱ་ཆེའི་ཚུལ་ལ་
མཁས་པའི་སྐྱེ་བོས་ནི། །རིམ་གྱིས་རབ་ཏུ་དགའ་བའི་ས་ནི་འཐོབ་འགྱུར་བས།།
ཞེས་གསུངས་པ་ལྟར་རོ། ། གཉིས་པ་གྲུབ་སྟེ། ལུང་དང་མན་ངག་ཚད་མ་ལ་
བརྟེན་ནས་ཐུན་མིན་ཐལ་འགྱུར་གྱི་ལུགས་ལྟར་དུ་འགྲེལ་བའི་ཕྱིར་ཏེ། ལུགས་
འདི་དགེ་སློང་ཟླ་གྲགས་ཀྱིས། །དབུ་མའི་བསྟན་བཅོས་ལས་བཏུས་ནས།
ལུང་ཇི་བཞིན་དང་མན་ངག་ནི། ཇི་ལྟ་བ་བཞིན་བརྗོད་པ་ཡིན། །ཞེས་དང༌།
རང་འགྲེལ་ལས། ལུགས་འདི་ནི་ཐུན་མོང་མིན་པའོ་ཞེས་མཁས་པ་རྣམས་ཀྱིས་
ངེས་པར་བྱའོ། །ཞེས་གསུངས་པའི་ཕྱིར་རོ། །གསུམ་པ་གྲུབ་སྟེ། དབུ་མའི་
གཞུང་གཞན་དག་ཏུ་ལྟ་སྒོམ་སྤྱོད་གསུམ་གང་རུང་རེ་གཙོ་བོར་བསྟན་པའམ་
རྒོལ་བ་ངན་པའི་ལྷག་མ་སེམས་ཙམ་པ་རྒྱས་པར་མ་བཀག་པ་གང་ཞིག
འདིར་ལྟ་སྒོམ་སྤྱོད་འབྲས་ཆ་མཉམ་བསྟན་ཅིང་རྒོལ་བ་ངན་པའི་ལྷག་མ་སེམས་
ཙམ་པ་རྒྱས་པར་བཀག་པའི་ཚུལ་གྱིས་འཇུག་པས་སོ། །དེ་ཡང་མཁན་ཆེན་
པད་རྣམ་གྱི་འཇུག་པའི་ས་བཅད་ལས། ལྟ་བ་གཙོ་བོར་གཏན་ལ་འབེབས་པ་
དབུ་མ་རྩ་བ་ཤེས་རབ་རིགས་ཚོགས་གཞན་དང་བཅས་པ། སྒོམ་པ་གཙོ་བོར་
གཏན་ལ་འབེབས་པ་དེ་སྲས་ཨརྱ་དེ་བས་མཛད་པའི་དབུ་མ་བཞི་བརྒྱ་པ། སྤྱོད་
པ་གཙོ་བོར་གཏན་ལ་འབེབས་པ་རྒྱལ་སྲས་ཞི་བ་ལྷའི་སྤྱོད་འཇུག ལྟ་སྒོམ་
31

སྤྱོད་གསུམ་འབྲས་བུ་དང་བཅས་པ་བསྟན་ཅིང་རྒོལ་བ་ངན་པའི་ལྷག་མ་ཚར་
གཅོད་པ་མཁས་མཆོག་དཔལ་ལྡན་ཟླ་བས་མཛད་པའི་བསྟན་བཅོས་དབུ་མ་ལ་
འཇུག་པ་སྟེ། ཞེས་གསུངས་པ་ལྟར་རོ།
ལྔ་པ་ནི། སྤྱིར་མིང་བཏགས་པས་འཇིག་རྟེན་གྱི་རྨོངས་པ་བསལ་བའི་
དགོས་པ། བྱེ་བྲག་ཏུ་དབང་པོ་རབ་འབྲིང་ཐ་གསུམ་གྱི་རྨོངས་པ་བསལ་བའི་
དགོས་པ་དང་ཡང་སྒོས་མཚན་རྒྱ་སྐད་དུ་སྨོས་པའི་དགོས་པ་ལ། རྒྱ་གར་
ཆོས་ཁུངས་བཙུན་པས་ཆོས་ཁུངས་མར་ཤེས་ནས་ཐོས་སོགས་ལ་འཇུག་པའི་
དགོས་པ་གཙོ་བོར་བཟུང་། གཞན་ཡང་རྒྱུད་ལ་བྱིན་རླབས་འཇུག་པའི་དགོས་
པ༑ སྐད་ལ་བག་ཆགས་འཇོག་པའི་དགོས་པ ལོ་ཙ་བའི་བཀའ་དྲིན་དྲན་
པའི་དགོས་པ་ཡོད་པ་རྣམས་ཤེས་དགོས་སོ།
གཉིས་པ་འགྱུར་ཕྱག་ནི འཇམ་དཔལ་གཞོན་ནུར་འགྱུར་པ་ལ་ཕྱག་
འཚལ་ལོ། །ཞེས་པ་སྟེ། ·ཐུགས་ཉོན་ཤེས་ཀྱི་སྒྲིབ་པའི་རྩུབ་རེག་ཐམས་ཅད་
སྤངས་པས་འཇམ་ཞིང་། ཇི་ལྟ་ཇི་སྙེད་ཀྱི་ཆོས་ཐམས་ཅད་སྐད་ཅིག་གཅིག་ལ་
མངོན་སུམ་དུ་རྟོགས་པའི་མཁྱེན་པའི་དཔལ་དང་ལྡན་ཞིང༌། རྒྱལ་བ་ཐམས་
ཅད་ཀྱི་ཡབ་མེས་སུ་གྱུར་ཀྱང་སྲིད་པ་ཇི་སྲིད་བར་སྐུ་ལ་བགྲེས་རྒུད་ཀྱི་རྣམ་པ་མི་
མངའ་བར་བརྒྱད་གཉིས་བཅུ་དྲུག་ལང་ཚོའི་གཞོན་ནུར་གྱུར་པ་དེ་ལ་སྒོ་གསུམ་
འདུད་པས་རང་རྒྱུད་ཀྱི་ཉེས་པ་ཐམས་ཅད་ཕྱག་སྟེ་རྒྱལ་བའི་ཐུགས་རྒྱུད་ལ་ཡོད་
32

པའི་བྱིན་རླབས་རང་རྒྱུད་ལ་འཚལ་བའམ་ཐོབ་པས་ན་ཕྱག་འཚལ་ཞེས་བྱ་སྟེ་ལོ་
ནི་སླར་བསྡུའི་སྒྲའོ། །དེ་ནི་ཆོས་རྒྱལ་ཁྲི་རལ་གྱི་བཀས་བཅད་དང་མཐུན་པར་
མངོན་པའི་བསྟན་བཅོས་ངོས་འཛིན་གྱི་འགྱུར་ཕྱག་ཡིན་པས་ཆོས་རྒྱལ་བཀས་
བཅད་ཀྱི་ཕྱག་དང༌། སྡེ་སྣོད་ངོས་འཛིན་གྱི་ཕྱག་ཅེས་ཀྱང་བྱའོ། །དེ་ལ་དཔྱད་
གཞི་ཡོད་ཀྱང་ཡོངས་གྲགས་ཀྱི་དབང་དུ་བྱས་པ་ཡིན་ནོ། །དེ་ལྟར་ལོ་ཙ་བས་
ཕྱག་བྱས་པས་འགྱུར་མཐར་ཕྱིན་པ་དང་། རང་ཅག་འཆད་ཉན་བྱེད་པོ་རྣམས་
ཀྱང་ཚུལ་བཞིན་ཕྱག་བྱས་ན་ཐོས་བསམ་སྒོམ་གསུམ་མཐར་ཕྱིན་པ་སོགས་ཀྱི་
དགོས་པ་ཡོད་དོ། །
1
༈ གཉིས་པ་བར་དུ་དགེ་བ་གཞུང་དོན་ལ། བསྟན་བཅོས་རྩོམ་པ་ལ་
འཇུག་པའི་ཡན་ལག །བརྩམ་བྱ་བསྟན་བཅོས་ཀྱི་ལུས་དངོས་བཤད་པའོ།།
དང་པོ་ལ་སྤྱིར་རྒྱལ་སྲས་ཀྱི་རྒྱུ་གསུམ་ངོས་བཟུང་བ བྱེ་བྲག་
སྙིང་རྗེ་ཆེན་པོ་ལ་བསྟོད་པ་གཉིས་ལས
དང་པོ་ནི། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས།
སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང༌། །སྙིང་རྗེའི་སེམས་
དང་གཉིས་སུ་མེད་བློ་དང་། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ།
ཞེས་པས་བསྟན་ཏེ། ཉན་ཐོས་དང་སངས་རྒྱས་འབྲིང་སྟེ་རང་སངས་རྒྱས་
33

རྣམས་ཆོས་ཅན། ཐུབ་པའི་དབང་པོ་སངས་རྒྱས་བཅོམ་ལྡན་འདས་ཀྱི་གསུང་
ལས་སྐྱེས་པ་ཡིན་ཏེ། དེས་རྟེན་ཅིང་འབྲེལ་བར་འབྱུང་བ་ཕྱིན་ཅི་མ་ལོག་པར་
བསྟན་པའི་དོན་ཉན་སེམས་སྒོམ་པའི་རིམ་པས་ཉན་རང་སོ་སོའི་འབྲས་བུ་ཐོབ་པ་
ཡིན་པའི་ཕྱིར། འོ་ན་ཉན་ཐོས་མཐོང་ཆོས་ཞི་བ་དེ་ལྟར་ཡིན་ཀྱང་། ཉན་ཐོས་
གཞན་དང་རང་སངས་རྒྱས་རྣམས་གསུང་ལས་ཇི་ལྟར་སྐྱེ་ཞེ་ན། དེ་དག་རྟེན་
འབྱུང་གི་དོན་སྒོམ་པས་ཚེ་འདི་ལ་མྱང་འདས་མ་ཐོབ་ཀྱང་ཚེ་རབས་གཞན་དུ་ཚེ་
འདིར་རྟེན་འབྱུང་སྒོམ་པའི་སྟོབས་ལས་ཐོབ་པ་ཡིན་ཏེ། འཕགས་པ་ལྷས། དེ་
ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང་། །སྐྱེ་བ་གཞན་དུ་
འབད་མེད་པར། །ངེས་པར་ཐོབ་འགྱུར་ལས་བཞིན་ནོ། །ཞེས་དང་དབུ་མ་རྩ་
བ་ལས། རྫོགས་སངས་རྒྱས་རྣམས་མ་བྱུང་ཞིང༌། །ཉན་ཐོས་རྣམས་ཀྱང་ཟད་པ་
ན༑ ༑རང་སངས་རྒྱས་ཀྱི་ཡེ་ཤེས་ནི། །རྟེན་པ་མེད་པར་རབ་ཏུ་སྐྱེ། །ཞེས་
གསུངས་པ་ལྟར་རོ། །ཅིའི་ཕྱིར་དེ་དག་ལ་ཉན་ཐོས་དང་། སངས་རྒྱས་འབྲིང་པོ་
ཞེས་བྱ་ཞེ་ན། རང་གི་ཡང་དག་པའི་འབྲས་བུ་བྱང་ཆུབ་གཞན་ལ་ཐོས་པའམ་
སྒྲོགས་པར་བྱེད་པས་ཉན་ཐོས་ཏེ། འདི་ལྟར་བྱ་བ་བྱས་སོ། །འདི་ལས་སྲིད་པ་
གཞན་མི་ཤེས་སོ་ཞེས་པ་ལྟར་རམ། ཡང་ན་ཐེག་ཆེན་གྱི་ལམ་སངས་རྒྱས་ལས་
ཐོས་ནས་རང་གིས་རྗེས་མཐུན་པ་ཙམ་ཡང་མི་བསྒྲུབ་པར་གཞན་ལ་སྒྲོག་པར་
བྱེད་པས་ན་ཉན་ཐོས་ཏེ། དམ་ཆོས་པད་དཀར་ལས མགོན་པོ་བདག་ཅག་དེ་
རིང་ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲག་པར་བགྱི། །བྱང་ཆུབ་
34

པ་ཡི་སྒྲ་ཡང་རབ་ཏུ་བརྗོད། །དེ་བས་བདག་ཅག་ཉན་ཐོས་མེ་ཟད་འདྲ། །ཞེས་
པ་གསུངས་པ་ལྟར་རོ། །དེ་ཡང་ཚིག་རྐང་གཉིས་པས་ཐེག་ཆེན་གྱི་ལམ་སངས་
རྒྱས་ལས་ཐོས་ནས་རང་གིས་ཉམས་སུ་མི་ལེན་པར་གཞན་ལ་སྒྲོག་ཚུལ་དང་
ཚིག་རྐང་གསུམ་པས རང་འབྲས་བྱང་ཆུབ་ཟད་མི་སྐྱེ་བའི་ཡེ་ཤེས་གཞན་ལ་
ཐོས་སྒྲོག་བྱེད་པའི་ཚུལ་བསྟན། དེ་ནི་ཉན་ཐོས་ཀྱི་སྐད་དོད་ཤྲ་བ་ཀ་ཞེས་པ་ཐོས་
སྒྲོག་ལ་འཇུག་པའི་དབང་དུ་བྱས་སོ། དེ་ལ་སྒྲ་འཇུག་པ་ཡོད་ན་བཤད་པ་ཡོད་
པས་མ་ཁྱབ་སྟེ། གཟུགས་མེད་ཁམས་ཀྱི་ཉན་ཐོས་བཞིན་ནོ། །དེ་གདམས་
ངག་ཀྱི་འབྲས་བུ་མཐོང་ལམ་ཐོབ་པའི་ཚེ་དེ་སྒྲོག་པ་སྔོན་དུ་སོང་བའི་རྒྱུ་མཚན་
གྱིས་སྒྲ་བཤད་པ་ཡོད་དོ་སྙམ་ན། འོ་ན་གཟུགས་མེད་ཁམས་པའི་དགྲ་བཅོམ་ལ་
འདོད་ཁམས་པའི་སྒྲ་བཤད་དུ་ཡོད་པར་ཐལ། ཁྱོད་ཀྱི་སྔོན་དུ་སོང་བའི་མཐོང་
ལམ་པ་ལ་འདོད་ཁམས་པའི་སྒྲ་བཤད་དུ་ཡོད་པའི་ཕྱིར་རོ། །རང་སངས་རྒྱས་
ཆོས་ཅན། ཁྱེད་ལ་སངས་རྒྱས་འབྲིང་པོ་ཞེས་བྱ་སྟེ། སངས་རྒྱས་ཞེས་པའི་སྒྲ་
དེ་ཁོ་ཉིད་རྟོགས་པའི་དོན་ཅན་ཡིན་པས་སྤྱིར་ཉན་རང་སངས་རྒྱས་གསུམ་ཀ་ལ་
འཇུག་པ་གང་ཞིག །ཁྱོད་ཀྱི་རང་འབྲས་མཐར་ཐུག་པ་བསོད་ནམས་དང་ཡེ་
ཤེས་ཀྱི་ཁྱད་པར་ཉན་ཐོས་ལས་ཁྱད་པར་དུ་འཕགས་ཤིང་རྫོགས་པའི་སངས་
རྒྱས་ལས་དམན་པའི་ཆ་ནས་དེ་ལྟར་བརྗོད་པའི་ཕྱིར། སངས་རྒྱས་ཆོས་ཅན།
ཁྱོད་ལ་ཐུབ་དབང་ཞེས་བྱ་སྟེ། སྒོ་གསུམ་ཉོན་མོངས་པ་ལས་བསྡམས་ཐུབ་པའི་
ཉན་རང་བྱང་སེམས་ཐམས་ཅད་ཀྱི་དབང་པོའམ་རྒྱལ་པོ་ཡིན་པའི་ཕྱིར་རོ།
35

འོ་ན་ཐུབ་པའི་དབང་པོ་དེ་རྣམས་གང་ལས་བལྟམས་ཞེ་ན། ཐུབ་དབང་སངས་
རྒྱས་ཆོས་ཅན བྱང་ཆུབ་སེམས་དཔའ་ལས་འཁྲུངས་ཏེ། དེ་དག་གིས་
ཚོགས་གཉིས་བསགས་ཤིང་ལམ་ལ་འབད་པའི་འབྲས་བུ་མཐར་ཐུག་པ་ཡིན་
པའི་ཕྱིར། གལ་ཏེ་བྱང་སེམས་རྣམས་སངས་རྒྱས་ཀྱིས་གསུངས་པའི་ཆོས་
ཉན་སེམས་སྒོམ་པར་གྱུར་པ་ལས་བྱུང་བས་རྒྱལ་སྲས་ཞེས་བརྗོད་པ་མ་ཡིན་
ནམ༑ ཅི་ཕྱིར་སངས་རྒྱས་བྱང་ཆུབ་སེམས་དཔའ་ལས་འཁྲུངས་ཞེ་ན དེ་ནི་
བདེན་མོད་ཀྱི། འོན་ཀྱང་རྒྱུ་གཉིས་ཀྱིས་བྱང་ཆུབ་སེམས་དཔའ་དག་སངས་
རྒྱས་བཅོམ་ལྡན་འདས་རྣམས་ཀྱི་རྒྱུར་གྱུར་ཏེ། དང་པོ་གནས་སྐབས་ཀྱི་ཁྱད་
པར་ནི། དེ་བཞིན་གཤེགས་པའི་གནས་སྐབས་ནི་བྱང་ཆུབ་སེམས་དཔའི་གནས་
སྐབས་ཀྱི་རྒྱུ་ཅན་ཡིན་པ་ཉིད་ཀྱི་ཕྱིར་རོ། །གཉིས་པ་ཡང་དག་པར་འཛིན་དུ་
འཇུག་པའི་ཁྱད་པར་ནི འཕགས་པ་འཇམ་དཔལ་བྱང་ཆུབ་སེམས་དཔར་གྱུར་
པ་ཉིད་ཀྱིས་སངས་རྒྱས་བཅོམ་ལྡན་འདས་རྣམས་ཆེས་ཐོག་མ་ཁོ་ནར་བྱང་ཆུབ་
ཀྱི་སེམས་ཡང་དག་པར་འཛིན་དུ་བཅུག་པར་འདོད་པ་ཡིན་ནོ། །དེའི་ཕྱིར་
འབྲས་བུ་མཐར་ཐུག་པ་དེའི་རྒྱུའི་གཙོ་བོར་གྱུར་པ་ལ་བལྟོས་ནས་དེ་བཞིན་
གཤེགས་པ་རྣམས་བྱང་ཆུབ་སེམས་དཔའ་ལས་འཁྲུངས་པར་བསྟན་ཏོ། །དེ་
ཡང་སྔ་མ་ནི་རང་དང་རྒྱུད་གཅིག་ཏུ་གྱུར་པའི་བྱང་སེམས་ཀྱིས་ཉེར་ལེན་གྱི་རྒྱུ་
བྱས་པ་དང༌། ཕྱི་མ་ནི་རང་ལས་རྒྱུད་གཞན་པའི་བྱང་སེམས་ཀྱིས་ལྷན་ཅིག་
བྱེད་རྐྱེན་བྱས་པའི་དོན་ཡིན་པར་གསུངས་སོ། །འོན་ཀྱང་འཕགས་པ་འཇམ་
36

དཔལ་བྱང་ཆུབ་སེམས་དཔར་གྱུར་པ་དེ་སངས་རྒྱས་ཡིན་དང་བྱང་ཆུབ་སེམས་
དཔའ་ཡིན། དང་པོ་ལྟར་ན་སངས་རྒྱས་སངས་རྒྱས་ཀྱི་རྒྱུར་ཐལ་བ་དང་
གཉིས་པ་ལྟར་ན་ངེས་དོན་གྱི་མདོ་ལས་འཕགས་པ་འཇམ་དཔལ་སངས་རྒྱས་
ཡིན་པརགསུངས་པ་དང་མི་འགལ་ཚུལ་ཤེས་དགོས་སོ། །དེ་ལྟར་ན་རྫོགས་
པའི་སངས་རྒྱས་ཀྱིས་བྱང་སེམས་ལ་བསྔགས་པ་མཛད་པའི་རྒྱུ་མཚན་བཞི་ཡོད་
དེ༑ རྫོགས་པའི་སངས་རྒྱས་ཀྱི་རྒྱུ་ཕུན་སུམ་ཚོགས་པ་ཆེས་བརླིང་བ་ཡིན་པ་
དང་།༑ རྒྱུ་ལ་མཆོད་པར་བརྗོད་པས་འབྲས་བུ་ལ་མཆོད་པར་བརྗོད་པ་དོན་
གྱིས་འཕངས་པར་དགོངས་པ་དང༌སྨན་གྱི་ལྗོན་ཤིང་མྱུ་གུའི་ཚེ་བསྒྲིམས་ཏེ་
བསྲུང་བ་ལྟར་སངས་རྒྱས་ཐོབ་པར་འདོད་པས་བྱང་ཆུབ་སེམས་དཔའི་གནས་
སྐབས་ན་བསྒྲིམས་ཏེ་ཡོངས་སུ་བསྐྱང་བར་བྱ་བའི་ཆེད་དུ་བསྟན་པ་དང་།
དུས་དེར་ཉེ་བར་གྱུར་ཅིང་ཐེག་པ་གསུམ་ལ་བཀོད་པའི་སེམས་ཅན་གྱི་ཕུང་པོ་
ཐེག་པ་ཆེན་པོ་ལ་ངེས་པར་བྱ་བའི་ཕྱིར་རྫོགས་པའི་སངས་རྒྱས་ཀྱིས་བྱང་སེམས་
རྣམས་ལ་བསྔགས་པ་མཛད་པ་ཡིན་པའི་ཕྱིར། དེ་གང་ལས་ཤེས་ཞེ་ན། དཀོན་
བརྩེགས་ལས། འོད་སྲུངས་འདི་ལྟ་སྟེ། དཔེར་ན་ཟླ་བ་ཚེས་པ་ལ་ཕྱག་བྱ་བ་
ལྟར་ཉ་བ་ལ་ནི་མ་ཡིན་ནོ། །འོད་སྲུངས་དེ་བཞིན་དུ་གང་དག་ང་ལ་རབ་ཏུ་
དད་པ་དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱ་ཡི། དེ་བཞིན་
གཤེགས་པ་རྣམས་ལ་དེ་ལྟར་མ་ཡིན་ནོ། །དེ་ཅིའི་ཕྱིར་ཞེ་ན། བྱང་ཆུབ་སེམས་
དཔའ་རྣམས་ལས་དེ་བཞིན་གཤེགས་པ་བྱུང་ངོ་། དེ་བཞིན་གཤེགས་པ་རྣམས་
37

ལས་ནི་ཉན་ཐོས་དང་རང་སངས་རྒྱས་རྣམས་འབྱུང་ངོ་། །ཞེས་གསུངས་པས་
སོ༑ ༑དེ་ལྟར་ལུང་རིགས་གཉིས་ཀྱིས་དེ་བཞིན་གཤེགས་པ་རྣམས་བྱང་ཆུབ་
སེམས་དཔའ་ལས་འཁྲུངས་པ་ཡིན་ནོ། །ཞེས་བསྒྲུབས་པ་ཡིན་ནོ། །འོ་ན་བྱང་
ཆུབ་སེམས་དཔའ་དེ་དག་གི་རྒྱུ་གང་ཞེ་ན། སྙིང་རྗེའི་སེམས་དང་གཉིས་སུ་མེད་
པའི་བློ་དང་བྱང་ཆུབ་ཀྱི་སེམས་གསུམ་ནི། རྒྱལ་སྲས་བྱང་སེམས་རྣམས་ཀྱི་རྒྱུ་
ཡིན་ཏེ། རྒྱལ་སྲས་རྣམས་དེ་དག་ལས་སྐྱེས་པའི་ཕྱིར་རོ།
འདིར་བསྟན་རྒྱལ་སྲས་ཀྱི་རྒྱུ་གསུམ་ངོས་འཛིན་ཡོད་དེ། འཆད་
འགྱུར་གྱི་སྙིང་རྗེ་གསུམ་དང་། རང་འགྲེལ་ལས་དངོས་པོ་དང་དངོས་པོ་མེད་
པ་ལ་སོགས་པ་མཐའ་གཉིས་དང་བྲལ་བའི་ཤེས་རབ་བོ་ཞེས་གསུངས་པའི་
གཉིས་སུ་མེད་པའི་བློ་དང་འཕགས་པ་ཆོས་ཀུན་འགྲོ་བའི་མདོ་རང་འགྲེལ་དུ་
དྲངས་པ་ལས་གསུངས་པ་ལྟར་གྱི་སྟོང་ཉིད་སྙིང་རྗེའི་སྙིང་པོ་ཅན་གྱི་བྱང་ཆུབ་ཀྱི་
སེམས་བཅས་ཡིན་པའི་ཕྱིར་ཏེ། རིན་ཆེན་ཕྲེང་བ་ལས། དེ་ཡི་རྩ་བ་བྱང་ཆུབ་
སེམས༑ ༑རི་དབང་རྒྱལ་པོ་ལྟར་བརྟན་དང༌། །ཕྱོགས་མཐར་གཏུགས་པའི་
སྙིང་རྗེ་དང༌། །གཉིས་ལ་མི་བརྟེན་ཡེ་ཤེས་ལགས །ཞེས་གསུངས་པས་སོ།།
འདིར་རྒྱུ་གསུམ་ལས་འཁྲུངས་པའིརྒྱལ་སྲས་ཀྱི་མ་མཐའི་ས་
མཚམས་ལ་མཁས་དབང་དག་གི་དགག་སྒྲུབ་བྱེད་ལུགས་སོ་སོའི་ཡིག་ཆར་
གསལ་ལ། རང་ལུགས་ལ་ལྷག་བསམ་བསྐུལ་བའི་མདོ་དང་སྤྱོད་འཇུག་ནས་
གསུངས་པ་ལྟར་ཀུན་རྫོབ་སེམས་བསྐྱེད་ཀྱི་དབང་དུ་བྱས་པའི་རྒྱལ་སྲས་དང་།
38

རབ་རྩལ་རྣམ་གནོན་གྱིས་ཞུས་པའི་མདོ་དང་ཡུམ་ཉིས་སྟོང་ལྔ་བརྒྱ་མ། རྒྱུད་
བླ༑ དབུ་མ་འཇུག་པའི་གཞུང་འདི་དག་ནས་གསུངས་པ་ལྟར་དོན་དམ་
སེམས་བསྐྱེད་ཀྱི་དབང་དུ་བྱས་པའི་རྒྱལ་སྲས་བཤད་པ་གཉིས་ལས། དང་པོ་ནི།
ལྷག་བསམ་བསྐུལ་བའི་མདོ་ལས། བུ་རམ་ཤིང་ཤུན་སྙིང་པོ་ཅི་ཡང་མེད།
དགའ་བར་བྱ་བའི་རོ་ནི་ནང་ན་འདུག །ཇི་ལྟར་ཤུན་པ་དེ་བཞིན་སྨྲ་བ་སྟེ །རོ་ལྟ་
བུ་ནི་འདི་ལ་དོན་སེམས་ཡིན །ཞེས་གསུངས་པ་ལྟར། ལམ་མ་ཞུགས་ཀྱིས་
བཅོས་ནས་སྒོམ་པའི་སེམས་བསྐྱེད་དེ་བུ་རམ་ཤིང་ཤུན་ལྟ་བུའི་སེམས་བསྐྱེད་
དང་༑ ནམ་དེ་བཅོས་མིན་ངམ་ངམ་ཤུགས་ཀྱིས་རྒྱུད་ལ་སྐྱེ་བའི་ཚེ་སེམས་
བསྐྱེད་དེ་མཚན་ཉིད་པ་དང་། དེ་རྒྱུད་ལྡན་གྱི་གང་ཟག་རྒྱལ་སྲས་སུ་གྱུར་པ
ཐེག་ཆེན་ཚོགས་ལམ་ཐོབ་པ་རྣམས་དུས་མཉམ་ཡིན་ཏེ། དོན་དེ་ལ་དགོངས་
ནས་ཨཅརྱ་ཤནྟི་དེ་བས། བྱང་ཆུབ་སེམས་སྐྱེས་གྱུར་ན་སྐད་ཅིག་གིས།
འཁོར་བའི་བཙོན་རར་བསྡམས་པའི་ཉམ་ཐག་རྣམས །བདེ་གཤེགས་རྣམས་ཀྱི་
སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མི་བཅས་པས་ཕྱག་བྱར་འགྱུར
ཞེས་གསུངས འོ་ན་བྱང་སེམས་ཚོགས་ལམ་པ་རྒྱལ་སྲས་སུ་བཞག་ན་དེའི་
སྔོན་དུ་རྒྱུ་གསུམ་ཇི་ལྟར་འཇོག་སྙམ་ན། ཐོག་མར་ཐེག་ཆེན་གྱི་རིགས་ཅན་
གྱིས་སྙིང་རྗེ་ཆེན་པོ་ལ་བརྟེན་ནས་བྱང་ཆུབ་མཆོག་ཏུ་སེམས་བསྐྱེད། ཐེག་ཆེན་
སེམས་བསྐྱེད་ཀྱི་ཆེད་དུ་གཉེར་བྱ་སངས་རྒྱས་ཀྱི་གོ་འཕང་དེ་ཐོབ་པ་ཡང་ཤེར་
ཕྱིན་དུ་སྒྲུབ་པ་རང་གི་ངོ་བོ་སོགས་ལ་གདམས་པ་ལྟར། གཉིས་སུ་མེད་པའི་ཡེ་
39

ཤེས་ལ་འཇུག་ཅིང་དེ་གསུམ་འདྲེས་མར་བསྒོམས་པས་ཐེག་ཆེན་སེམས་བསྐྱེད་
མཚན་ཉིད་པ་རྒྱུད་ལ་སྐྱེས་པ་ན་རྒྱལ་སྲས་བྱང་ཆུབ་སེམས་དཔར་འཇོག །དོན་
འདི་ལ་དགོངས་ནས་དགེ་ཕྱོགས་ཀྱི་མཁས་དབང་རྣམས་ཀྱིས་སྨན་གྱི་ལྗོན་ཤིང་
གི་མྱུ་གུ་ལྟ་བུའི་བྱང་སེམས་དང་ཟླ་བ་ཚེས་པ་ལྟ་བུའི་བྱང་སེམས་རྣམས་ཚོགས་
ལམ་ནས་བཞེད་དོ། །
གཉིས་པ་ནི། རབ་རྩལ་རྣམ་གནོན་གྱིས་ཞུས་པའི་མདོ་ལས། རབ་ཀྱི་
རྩལ་གྱིས་རྣམ་པར་གནོན་པ། །དེ་བཞིན་གཤེགས་པས་ནི་བྱང་ཆུབ་བརྙེས་པ་
མེད་དེ ཆོས་ཐམས་ཅད་མ་བརྙེས་པའི་ཕྱིར་རོ། །ཆོས་ཐམས་ཅད་ལ་
དམིགས་པའི་ཕྱིར་བྱང་ཆུབ་ཅེས་བྱ། ཇི་སྐད་བརྗོད་པ་ནི་མ་ཡིན་ནོ། །སོགས་
ནས་ཆོས་དེ་རྣམས་རྟོགས་པའི་ཕྱིར་བྱང་ཆུབ་སེམས་དཔའ་ཞེས་བྱའོ་ཞེས་དང་།
ཡུམ་ཉིས་སྟོང་ལྔ་བརྒྱ་པ་ལས་ཀྱང་། བྱང་ཆུབ་སེམས་དཔའ་ཞེས་བྱ་བ་ནི་རྗེས་
སུ་རྟོགས་པའི་སེམས་དཔའི་ཚིག་བླ་དྭགས་ཏེ། གང་གིས་ཆོས་ཐམས་ཅད་རྗེས་
སུ་རྟོགས་ཤིང་ཤེས་པའོ། །ཞེས་སོགས་དང་། དོན་འདི་ལ་དགོངས་ནས། རང་
འགྲེལ་ལས་ཇི་སྐད་བཤད་པའི་བྱང་ཆུབ་ཀྱི་སེམས་ཐོབ་པ་ནི་གནས་སྐབས་དེར་
བྱང་ཆུབ་སེམས་དཔའི་སྒྲ་ཁོ་ནས་བརྗོད་པ་འབའ་ཞིག་ཏུ་མ་ཟད་ཀྱི། གཞན་
ཡང་༑ འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་པ་སྟེ། ཞེས་
གསུངས༑ དེས་ན་དོན་དམ་སེམས་བསྐྱེད་ཀྱི་དབང་དུ་བྱས་པའི་རྒྱལ་སྲས་ཀྱི་
མ་མཐའི་ས་མཚམས་ནི་ས་དང་པོ་ནས་བཞག་དགོས་ཏེ། དོན་དམ་སེམས་
40

བསྐྱེད་མཚན་ཉིད་པ་ཐོབ་པའི་མ་མཐའ་ས་དང་པོ་ཡིན་པའི་ཕྱིར། དེ་ལྟར་ན་
རྒྱལ་སྲས་ཀྱི་རྒྱུ་གསུམ་གྱི་ནང་ཚན་དུ་གྱུར་པའི་གཉིས་སུ་མེད་པའི་བློ་དང་
སེམས་བསྐྱེད་མཚན་ཉིད་པ་ནི་ཚོགས་སྦྱོར་ན་བཞག་དགོས་སོ། །
> དེས་ན་ཀུན་རྫོབ་སེམས་བསྐྱེད་ཀྱི་དབང་དུ་བྱས་པའི་རྒྱལ་སྲས་ཀྱི་རྒྱུ་
གསུམ་པོའི་མཚན་ཉིད་རེ་རེ་ནས་གཞག་རྒྱུ་ཡོད་དེ། བྱང་སེམས་ཚོགས་ལམ་
པ་སྐྱེད་བྱེད་དུ་གྱུར་པའི་ལམ་མ་ཞུགས་ཀྱི་རྒྱུད་ཀྱི་སྒོམ་པའི་མྱོང་བ་ཐོན་པའི་
སྙིང་རྗེ་དང༌། དེར་གྱུར་པའི་བྱང་ཆུབ་ཀྱི་སེམས་དང༌དེར་གྱུར་པའི་སྤྲོས་
བྲལ་རྟོགས་པའི་བློ་གསུམ་པོ་རེ་རེ་ནས་གོ་རིམ་བཞིན། ཀུན་རྫོབ་སེམས་
བསྐྱེད་ཀྱི་དབང་དུ་བྱས་པའི་རྒྱལ་སྲས་ཀྱི་རྒྱུར་གྱུར་པའི་སྙིང་རྗེ་དང༌། བྱང་
ཆུབ་ཀྱི་སེམས་དང་། གཉིས་སུ་མེད་པའི་བློ་གསུམ་པོའི་མཚན་ཉིད་ཡིན་པའི་
ཕྱིར༑ དོན་དམ་སེམས་བསྐྱེད་ཀྱི་དབང་དུ་བྱས་པའི་རྒྱལ་སྲས་ཀྱི་རྒྱུ་གསུམ་
པོའི་མཚན་ཉིད་རེ་རེ་ནས་གཞག་རྒྱུ་ཡོད་དེ། བྱང་སེམས་མཐོང་ལམ་པའི་
རྒྱུར་གྱུར་པའི་བྱང་སེམས་ལམ་ཞུགས་སོ་སྐྱེའི་རྒྱུད་ཀྱི་བྱང་ཆུབ་ཀྱི་སེམས་དང་།
སྙིང་རྗེའི་སེམས་དང༌སྤྲོས་བྲལ་རྟོགས་པའི་མཁྱེན་པ་གསུམ་པོ་རེ་རེ་ནས་
གོ་རིམ་བཞིན། དོན་དམ་སེམས་བསྐྱེད་ཀྱི་དབང་དུ་བྱས་པའི་རྒྱལ་སྲས་ཀྱི་རྒྱུར་
གྱུར་པའི་སྙིང་རྗེའི་སེམས་དང་། བྱང་ཆུབ་ཀྱི་སེམས་དང་། གཉིས་སུ་མེད་པའི་
བློའི་མཚན་ཉིད་ཡིན་ནོ། །ས་དང་པོ་ནས་ས་བཅུ་པའི་རྒྱུན་མཐའི་སྔ་ལོག་བར་
རང་རང་གི་འབྲས་བུར་གྱུར་པའི་རྒྱལ་སྲས་ཀྱི་རྒྱུ་གསུམ་ཡོད་ཀྱང་། སྤྱིར་རྒྱལ་
41

སྲས་ཀྱི་རྒྱུ་གསུམ་མེད་དེ། ཐེག་ཆེན་མཐོང་ལམ་གྲུབ་པ་དང་མཉམ་དུ་སྤྱིར་
རྒྱལ་སྲས་གྲུབ་ཟིན་པའི་ཕྱིར་རོ། །རྒྱལ་སྲས་གང་ཡང་རུང་བའི་རྒྱུ་ཡིན་པའི་
རྒྱུ་མཚན་གྱིས་མཐོང་ལམ་ཡན་ཆད་དུ་རྒྱལ་སྲས་ཀྱི་རྒྱུ་ཡོད་པར་འདོད་ན
ཙན་དན་གྱི་མེ་དང་ཤུགས་པའི་མེ་ཡང་དུ་བའི་རྒྱུ་ཡིན་པར་ཐལ་ལོ། །འདོད་ན་
དེ་དག་ལྡོག་པས་མེ་ལྡོག་པར་ཐལ་ལོ། །དོན་དམ་སེམས་བསྐྱེད་ཀྱི་དབང་དུ་
བྱས་པའི་རྒྱལ་སྲས་འདི་ལ་དགོངས་ནས་ས་སྐྱའི་མཁས་དབང་རྣམས་ཀྱིས་ཆོས་
དབྱིངས་བསྟོད་པའི་ལུང་༑ ཇི་ལྟར་མར་ངོའི་བཅུ་བཞི་ལ། །ཟླ་བ་ཅུང་ཞིག་སྣང་
བ་ལྟར། །དེ་བཞིན་མོས་སྤྱོད་ཞུགས་རྣམས་ཀྱིས། །ཆོས་ཀྱི་སྐུ་ཡང་ཅུང་ཟད་
སྣང༌༑ ༑ཅི་ལྟར་ཚེས་པའི་ཟླ་བ་ལ། །རིམ་གྱིས་རིམ་གྱིས་འཕེལ་བ་ལྟར། །དེ་
བཞིན་ས་ལ་ཞུགས་རྣམས་ཀྱིས། །རིམ་གྱིས་རིམ་གྱིས་འཕེལ་བར་མཐོང༌
ང་།
ཞེས་དང༌། རྒྱུད་བླར། ཇི་ལྟར་མྱུག་སོགས་རིམ་སྐྱེས་པས། ། ས་བོན་ཤུན་པ་
གཅོད་པ་ལྟར། །དེ་བཞིན་མཐོང་ལམ་རིམ་སྐྱེས་པས། །མཐོང་སྤང་རྣམས་ནི་
གཅོད་པར་བྱེད། །ཅེས་པའི་ལུང་དྲངས་ནས་ཟླ་བ་ཚེས་པ་དང་སྨན་མྱུག་ལྟ་བུའི་
བྱང་སེམས་ཚོགས་ལམ་ནས་བཞག་པ་དགག་ནས་ཟླ་བ་ཚེས་པ་དང་སྨན་མྱུག་
ལྟ་བུའི་བྱང་སེམས་ས་དང་པོ་ནས་འཇོག་པར་མཛད། དེ་ལ་དགེ་ཕྱོགས་པ་
རྣམས་ཀྱིས་ཆོས་དབྱིངས་བསྟོད་པའི་ལུང་དེ་ཆོས་སྐུ་དང་ཟླ་བ་དཔེ་དོན་སྦྱོར་བ་
ལས༑ ས་དང་པོ་སོགས་དང་ཟླ་བ་དཔེ་དོན་སྦྱར་བ་མ་ཡིན་ཏེ ལུང་དེའི་
མཇུག་ཏུ། ཇི་ལྟར་ཡར་ངོའི་བཅོ་ལྔ་ན །ཟླ་བའི་དཀྱིལ་འཁོར་རྫོགས་པར་
42

སྣང༌༑ ༑དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་སྣང༌།
ཞེས་གསུངས་པའི་ཕྱིར་ཞེས་སྐྱོན་སྤོང་མཛད་དོ། །གནད་ཀྱི་དོན་ནི་ཇི་སྐད་
བཤད་པ་ལྟར ཀུན་རྫོབ་སེམས་བསྐྱེད་ཀྱི་དབང་དུ་བྱས་པའི་བྱང་སེམས།
རྒྱལ་སྲས། སངས་རྒྱས་ཀྱི་རིགས་སུ་སྐྱེས་པ་རྣམས་ཚོགས་ལམ་ནས་འཇོག་པ་
ལྟར་དེའི་རྒྱུ་གསུམ་ཡང་ཚོགས་ལམ་གྱི་སྔོན་དུ་བཞག་དགོས དོན་དམ་
སེམས་བསྐྱེད་ཀྱི་དབང་དུ་བྱས་པའི་བྱང་སེམས། རྒྱལ་སྲས། དེ་བཞིན་
གཤེགས་པའི་རིགས་སུ་སྐྱེས་པ་རྣམས་མཐོང་ལམ་ནས་འཇོག་པ་ལྟར་དེའི་རྒྱུ་
གསུམ་ཡང་ཚོགས་སྦྱོར་ནས་བཞག་དགོས་པ་ནི མདོ་བསྟན་སོ་སོའི་
དགོངས་པ་འཇོག་བྱེད་ཐ་དད་ཡིན་པས་གཅིག་གིས་གཅིག་སུན་འབྱིན་བྱེད་ནི་མ་
ཡིན་ནོ། །
གཉིས་པ་ལ། སྤྱིར་སྙིང་རྗེ་ཆེན་པོ་ལ་བསྟོད་པ་དང་། བྱེ་བྲག་ཏུ་སྙིང་
རྗེ་གསུམ་པོ་ཕྱེ་སྟེ་ཕྱག་འཚལ་བ་གཉིས་ལས།
དང་པོ་ནི། གང་ཕྱིར་བརྩེ་ཉིད་རྒྱལ་བའི་ལོ་ཐོག་ཕུན་ཚོགས་འདིའི།།
ས་བོན་དང་ནི་སྤེལ་ལ་ཆུ་འདྲ་ཡུན་རིང་དུ། །ལོངས་སྤྱོད་གནས་ལ་སྨིན་པ་ལྟ་
བུར་འདོད་གྱུར་པ། །དེ་ཕྱིར་བདག་གིས་ཐོག་མར་སྙིང་རྗེ་བསྟོད་པར་བགྱི
ཞེས་གསུངས་ཏེ། དེ་ཡང་གང་གི་ཕྱིར་བརྩེ་བའི་བདག་ཉིད་སྙིང་རྗེ་ཆེན་པོ་ཆོས་
ཅན༑ རྒྱལ་བའི་ལོ་ཐོག་དོན་གཉིས་ཕུན་སུམ་ཚོགས་པ་འདིའི་ཐོག་མར་ས་
43

བོན་དང་འདྲ་སྟེ ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་རྣམ་པ་
གཉིས་ཀྱི་མྱུ་གུ་མ་སྐྱེས་པ་སྐྱེད་པར་བྱེད་པའི་ཕྱིར རང་འགྲེལ་ལས། འདི་
ལྟར་སྙིང་རྗེ་ཅན་ནི་གཞན་གྱི་སྡུག་བསྔལ་གྱིས་སྡུག་བསྔལ་བ་ཉིད་ཀྱིས་སེམས་
ཅན་སྡུག་བསྔལ་བར་གྱུར་པ་མ་ལུས་པ་ཡོངས་སུ་བསྐྱབ་པར་བྱ་བའི་ཕྱིར
གདོན་མི་ཟ་བར་བདག་གིས་འཇིག་རྟེན་འདི་མཐའ་དག་སྡུག་བསྔལ་ལས་བཏོན་
ཏེ་སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་སེམས་བསྐྱེད་པར་བྱེད་དོ།
དམབཅའ་བ་འདི་ཡང་གཉིས་སུ་མེད་པའི་ཡེ་ཤེས་སྤངས་པས་བསྒྲབ་པར་མི་
ནུས་པས་གཉིས་སུ་མེད་པའི་ཡེ་ཤེས་ལ་ཡང་ངེས་པ་ཁོ་ནར་འཇུག་སྟེ། དེའི་
ཕྱིར་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་ནི་སྙིང་རྗེ་ཡིན་ནོ། །ཇི་སྐད་དུ
རིན་པོ་ཆེའི་ཕྲེང་བ་ལས། ཐེག་པ་ཆེན་པོ་གང་ཞིག་ལས། །སྙིང་རྗེ་སྔོན་བཏང་
སྤྱོད་པ་ཀུན། ། ཡེ་ཤེས་དྲི་མ་མེད་བཤད་པ། །སེམས་ཡོད་སུ་ཞིག་དེ་ལ་སྨོད།།
ཅེས་གསུངས་པས་སོ། །བར་དུ་བསྐྱེད་ཟིན་གྱི་བྱང་ཆུབ་ཀྱི་སེམས་དང་ཚོགས་
གཉིས་གོང་དུ་སྤེལ་བ་ལ་ཆུ་དང་འདྲ་སྟེ། དེ་ཉིད་ལས བྱང་ཆུབ་ཀྱི་སེམས་
བསྐྱེད་དུ་ཟིན་ཀྱང་། གལ་ཏེ་དུས་ཕྱིས་སྙིང་རྗེའི་ཆུས་ཡང་ནས་ཡང་དུ་བཅུས་
པར་མ་གྱུར་ན། འབྲས་བུའི་ཚོགས་ཡངས་པ་མ་བསགས་པ་འདི་ངེས་པར་ཉན་
ཐོས་དང་རང་སངས་རྒྱས་ཀྱིས་ཡོངས་སུ་མྱ་ངན་ལས་འདའ་བར་འགྱུར་རོ།
ཞེས་གསུངས་པས་སོ། །མཐའ་མར་ཡུན་རིང་དུ་འཕགས་པའི་འབྲས་བུའི་
ཚོགས་གཅིག་ནས་གཅིག་ཏུ་བརྒྱུད་པས་ཉེ་བར་ལོངས་སྤྱོད་པའི་གནས་ལ་སྨིན་
44

པ་ལྟ་བུར་འདོད་པར་གྱུར་པ་ཡིན་ཏེ། སངས་རྒྱས་ཐམས་ཅད་རང་དོན་ཆོས་སྐུ་
སྤྲོས་པ་དང་བྲལ་བ་བརྙེས་སུ་ཟིན་ཀྱང་སྙིང་རྗེ་ཆེན་པོས་གཟུགས་སྐུར་
བཞེངས་ཏེ་སྲིད་པ་ཇི་སྲིད་བར་ཆོས་ཀྱི་འཁོར་ལོ་བསྐོར་ཏེ་འཕགས་པའི་ཚོགས་
ཀྱི་འབྲས་བུའི་བརྒྱུད་པ་མ་ཆད་པར་ཡུན་རིང་དུ་མངོན་པར་འཕེལ་བར་འགྱུར་
བའི་ཕྱིར་ཏེ།འགྲེལ་པར།འབྲས་བུ་མཐའ་ཡས་པའི་གནས་སྐབས་ཐོབ་ཏུ་ཟིན་
ཀྱང་གལ་ཏེ་དུས་ཕྱིས་སྙིང་རྗེའི་ཡོངས་སུ་སྨིན་པ་དང་བྲལ་བར་གྱུར་ན
དུས་ཡུན་རིང་པོར་ལོངས་སྤྱོད་པར་མི་འགྱུར་ལ། འཕགས་པའི་འབྲས་བུའི་
ཚོགས་ཆེན་པོའི་རིམ་པ་གཅིག་ནས་གཅིག་ཏུ་བརྒྱུད་པ་རྣམ་པར་བར་མ་ཆད་པ་
ཡུན་རིང་པོ་མངོན་པར་འཕེལ་བར་ཡང་མི་འགྱུར་རོ། །ཞེས་དང་། མདོ་རྒྱན་
ལས༑ ཇི་ལྟར་མར་མེ་གཅིག་ལས་མར་མེའི་ཚོགས་རབ་མང༌། །གྲངས་མེད་
དཔག་མེད་བྱུང་ཡང་དེ་ལ་ཟད་པ་མེད། །དེ་བཞིན་སྨིན་པ་གཅིག་ལས་སྨིན་པའི་
ཚོགས་རབ་མང་། །གྲངས་མེད་དཔག་མེད་བྱུང་ཡང་དེ་ལ་ཟད་པ་མེད། ཅེས་
དང་༑ ཆོས་ཡང་དག་པར་སྡུད་པའི་མདོ་ལས་ཀྱང་། བཅོམ་ལྡན་འདས་བྱང་
ཆུབ་སེམས་དཔའ་ཆོས་གཅིག་རབ་ཏུ་བཟུང་ཞིང་རབ་ཏུ་རྟོགས་པར་བགྱིས་ན་
སངས་རྒྱས་ཀྱི་ཆོས་ཐམས་ཅད་དེའི་ལག་མཐིལ་དུ་མཆིས་པ་ལགས་སོ། །ཆོས་
གཅིག་པོ་གང་ཞེ་ན་སྙིང་རྗེ་ཆེན་པོའོ། །ཞེས་དང༌། བཅོམ་ལྡན་འདས་དཔེར་
བགྱི་ན། སྲོག་གི་དབང་པོ་མཆིས་ན་དབང་པོ་གཞན་རྣམས་འབྱུང་བར་འགྱུར་
རོ༑ ༑བཅོམ་ལྡན་འདས། དེ་བཞིན་དུ་སྙིང་རྗེ་ཆེན་པོ་མཆིས་ན་བྱང་ཆུབ་སེམས་
45

དཔའི་ཆོས་གཞན་རྣམས་འབྱུང་བར་འགྱུར་རོ། །ཞེས་གསུངས་པས་སོ
དེ་ཕྱིར་ཟླ་གྲགས་བདག་གིས་ཐོག་མར་སྙིང་རྗེ་ལ་བསྟོད་པར་བགྱིའོ། དེ་
ཡང་ཚོགས་ལམ་དུ་སྙིང་རྗེ་དང་བྲལ་ན་དམན་པའི་མྱང་འདས་སུ་གྱུར་པ་ཡོད་
ཀྱང་ས་ཐོབ་ནས་སྙིང་རྗེ་དང་བྲལ་བ་མི་སྲིད་ཀྱང་འདིར་བརྟགས་པ་མཐའ་བཟུང་
གི་དབང་དུ་བྱས་པ་ཡིན་ནོ།
གཉིས་པ་ལ་སྤྱི་དོན་དང༌། གཞུང་དོན་གཉིས་ལས། དང་པོ་ལ་སྙིང་
རྗེའི་མཚན་ཉིད། དབྱེ་བ། སྙིང་རྗེ་ཆེན་པོ་དང་སྙིང་རྗེ་ཚད་མེད་ཀྱི་ཁྱད་པར་
དང་གསུམ་ལས།
དང་པོ་དམིགས་པ་སེམས་ཅན་ལ་དམིགས་ནས་རྣམ་པ་སྡུག་བསྔལ་
དང་བྲལ་བར་འདོད་པའི་བརྩེ་བ་སྤྱིར་སྙིང་རྗེའི་མཚན་ཉིད།
གཉིས་པ་དེ་ལ་དབྱེ་ན་གསུམ་ཡོད་དེ། སེམས་ཅན་ཙམ་ལ་དམིགས་
ནས་སྡུག་བསྔལ་དང་བྲལ་བར་འདོད་པའི་བརྩེ་བ་སེམས་ཅན་ལ་དམིགས་པའི་
སྙིང་རྗེའི་མཚན་ཉིད། སེམས་ཅན་ཙམ་ལ་ཞེས་པའི་ཙམ་སྒྲ་སྨོས་པ་ལ་དགོས་
པ་ཡོད་དེ།མི་རྟག་པ་དང་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་
དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་དེ་གཅད་པར་བྱ་
བའི་ཆེད་ཡིན་པའི་ཕྱིར དེས་ན་སྙིང་རྗེ་གསུམ་གྱི་ནང་ཚན་དུ་གྱུར་པའི་
སེམས་ཅན་ལ་དམིགས་པའི་སྙིང་རྗེ་ཡིན་ན་མི་རྟག་པ་དང་བདེན་མེད་ཀྱིས་ཁྱད་
པར་དུ་མ་བྱས་པའི་སེམས་ཅན་ལ་དམིགས་པ་ཞིག་དགོས་སོ། །མི་རྟག་པས་
46

ཁྱད་པར་དུ་བྱས་པའི་སེམས་ཅན་ལ་དམིགས་ནས་རྣམ་པ་སྡུག་བསྔལ་དང་བྲལ་
བར་འདོད་པའི་བརྩེ་བ་ཆོས་ལ་དམིགས་པའི་སྙིང་རྗེའི་མཚན་ཉིད། བདེན་
མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་རྣམ་པ་སྡུག་བསྔལ་
དང་བྲལ་བར་འདོད་པའི་བརྩེ་བ་དམིགས་པ་མེད་པའི་སྙིང་རྗེའི་མཚན་ཉིད།
སྤྱིར་སེམས་ཅན་ཡིན་ན་མི་རྟག་པ་དང་བདེན་མེད་དུ་གྱུར་པའི་སེམས་ཅན་ཡིན་
པས་ཁྱབ་ཀྱང་མི་རྟག་པ་དང་བདེན་མེད་ཀྱིས་ཁྱད་པར་དུ་བྱས་པ་ཞེས་པའི་
དོན་ནི། སེམས་ཅན་མི་རྟག་པ་དང་། བདེན་མེད་དུ་རྟོགས་པའི་ཤེས་རབ་ཀྱིས་
དངོས་སུ་ཟིན་པའི་སྙིང་རྗེ་ཡིན་དགོས་སོ། །དེས་སྙིང་རྗེ་གསུམ་གྱི་ས་མཚམས་
ཀྱང་རྟོགས་ནུས་ཏེ། གང་ཟག་མི་རྟག་པར་མ་རྟོགས་པའི་གང་ཟག་རྒྱུད་ལ་སྙིང་
རྗེ་དང་པོ་ཙམ་ལས་མེད། གང་ཟག་མི་རྟག་པར་རྟོགས་ཤིང་བདེན་མེད་དུ་ན
རྟོགས་པའི་རྒྱུད་ལ་སྙིང་རྗེ་དང་པོ་གཉིས་ཡོད་ཀྱང་གསུམ་པ་མེད། སངས་རྒྱས་
ཀྱི་སར་སྙིང་རྗེ་ཕྱི་མ་གཉིས་ལས་དང་པོ་མེད་དེ། སངས་འཕགས་རྒྱུད་ཀྱི་
སྙིང་རྗེ་ཡིན་ན་སེམས་ཅན་མི་རྟག་པ་དང་བདེན་མེད་དུ་རྟོགས་པའི་ཤེས་རབ་
ཀྱིས་དངོས་སུ་ཟིན་པས་ཁྱབ་པའི་ཕྱིར། བདེན་མེད་རྟོགས་པའི་ལམ་མ་ཞུགས་
ནས་ས་བཅུ་ཡན་ཆད་ལ་སྙིང་རྗེ་གསུམ་ཀ་ཡོད་པར་གསུངས་ཀྱང་ས་ཐོབ་
འཕགས་པའི་རྒྱུད་ཀྱི་སྙིང་རྗེ་ཡིན་ན་སྙིང་རྗེ་ཕྱི་མ་ཡིན་པས་ཁྱབ་སྙམ་ཏེ།སྲིད་
ཞི་མཉམ་ཉིད་མངོན་སུམ་དུ་རྟོགས་པའི་གང་ཟག་རྒྱུད་ཀྱི་སྙིང་རྗེ་ཡིན་པའི་ཕྱིར
ཁོ་ན་རེ། བྱང་འཕགས་རྒྱུད་ལ་རྟག་འཛིན་དང་བདེན་འཛིན་མངོན་གྱུར་མེད་
47

པར་ཐལ། ཁྱོད་ཀྱི་རྒྱུད་ཀྱི་སྙིང་རྗེ་ཡིན་ན་སྙིང་རྗེ་ཕྱི་མ་གཉིས་གང་རུང་ཡིན་
པས་ཁྱབ་པའི་ཕྱིར་ཟེར་ན། མ་ཁྱབ་སྟེ། སྤྱིར་བྱང་འཕགས་པ་ལ་རྟག་འཛིན་
དང་བདེན་འཛིན་མངོན་གྱུར་ཡོད་མེད་དུ་འདོད་པའི་ལུགས་གཉིས་ཡོད་ཀྱང་
དེའི་རྒྱུད་ཀྱི་སྙིང་རྗེ་ཡིན་ན་བདེན་མེད་དུ་རྟོགས་པའི་ཡེ་ཤེས་ཀྱིས་དངོས་སུ་ཟིན་
དགོས་པའི་ཕྱིར་ཏེ། ཁྱོད་བྱང་སེམས་འཕགས་རྒྱུད་ཀྱི་ལམ་ཡིན་པའི་ཕྱིར
ཁྱབ་པ་ཡོད་དེ། དེའི་རྒྱུད་ཀྱི་ལམ་ཡིན་ན་འཁོར་གསུམ་རྣམ་པར་མི་རྟོགས་
པའི་ཡེ་ཤེས་ཀྱིས་རྩིས་ཟིན་དགོས་པའི་ཕྱིར་སྙམ་སྟེ་དཔྱད་པར་བྱའོ། །དེ་བཞིན་
དུ་འཕགས་པའི་རྒྱུད་ཀྱི་སྙིང་རྗེ་ཕྱི་མ་གཉིས་གཞི་མཐུན་ཡིན་མིན་ཀྱང་དཔྱད་
དགོས་སོ། །སྙིང་རྗེ་གསུམ་གྱི་ཁྱད་པར་དམིགས་པའི་སྒོ་ནས་འབྱེད་པ་ཡིན་གྱི།
རྣམ་པའི་སྒོ་ནས་མི་འབྱེད་དེ། གསུམ་ག་སྡུག་བསྔལ་དང་བྲལ་བར་འདོད་པའི་
རྣམ་པ་ཅན་ཡིན་པའི་ཕྱིར། རང་འགྲེལ་ལས། ད་ནི་དམིགས་པའི་བྱེ་བྲག་ལ་
འཇུག་པས་ཀྱང་སྙིང་རྗེ་རང་གི་ངོ་བོས་ཁྱད་པར་གསལ་བར་བྱས་ཏེ། དེ་ཉིད་ལ་
ཕྱག་འཚལ་བར་བརྩམ་པར་འདོད་པས། དང་པོར་ང་ཞེས་བདག་ལ་ཞེན་གྱུར་
ཅིང་༑ ཞེས་དང་། ཆོས་ལ་དམིགས་པ་དང་། དམིགས་པ་མེད་པའི་སྙིང་རྗེ་
ཡང་དམིགས་པའི་སྒོ་ནས་གསལ་བར་བྱ་བའི་ཕྱིར། ཞེས་གསུངས་པས་སོ།།
སྙིང་རྗེ་གསུམ་དམིགས་པའི་སྒོ་ནས་སོ་སོར་འཇོག་ཀྱང་། རང་གི་དམིགས་
ཡུལ་སེམས་ཅན་ནམ་འགྲོ་བ་ཡིན་པ་ལ་ཁྱད་པར་མེད་དེ། སྙིང་རྗེ་དང་པོའི་
སྐབས་འགྲོ་ལ་སྙིང་རྗེར་གྱུར་གང་དེ་ལ་འདུད། ཅེས་གསུངས་པ་གང་ཞིག་ཕྱི་
48

མ་གཉིས་ཀྱི་སྐབས་སུའང༌། འགྲོ་བ་གཡོ་བ་ཞེས་གསུངས་པའི་ཕྱིར།
གསུམ་པ་སྙིང་རྗེ་ཆེན་པོ་དང་། སྙིང་རྗེ་ཚད་མེད་ལ་ཁྱད་པར་ཡོད་དེ།
སྙིང་རྗེ་ཆེན་པོ་ནི། སྡུག་བསྔལ་ཅན་རྣམས་ཡོངས་སྐྱོབ་པ། །ཐུགས་རྗེ་ཆེན་པོའོ་
དགའ་བ་ནི།།ཞེས་གསུངས་པ་ལྟར་གཞན་སྡུག་བསྔལ་ལས་སྐྱོབ་འདོད་ཀྱི་རྣམ་
པ་ཅན་ཡིན་ལ། ཉན་རང་རྒྱུད་ཀྱི་སྙིང་རྗེ་དང་སྙིང་རྗེ་ཚད་མེད་ནི་གཞན་སྡུག་
བསྔལ་ལས་བྲལ་བར་འདོད་པ་ཙམ་མོ། དེས་ན་མཁས་དབང་དག་གིས་ཉན་
རང་རྒྱུད་ཀྱི་སྙིང་རྗེ་མ་ལག་རྡུམ་ལྟ་བུ་དང་། སྙིང་རྗེ་ཆེན་པོ་ནི་ཕ་དཔའ་བོ་ལྟ་
བུའི་དཔེར་མཛད་དོ། །སྙིང་རྗེ་ཚད་མེད་ཡིན་ན་རང་གི་སེམས་རྟེན་བསམ་
གཏན་གྱི་དངོས་གཞི་ཐོབ་དགོས་སོ། །དེ་ལྟར་ན། བསམ་གཏན་གྱི་དངོས་གཞི་
མ་ཐོབ་པའི་བྱང་སེམས་ཀྱི་སྙིང་རྗེ་ཆེན་པོ་དེ་སྙིང་རྗེ་ཆེན་པོ་ཡིན་ལ་། སྙིང་རྗེ་
ཚད་མེད་མ་ཡིན་པའི་མུ། བསམ་གཏན་དངོས་གཞི་ལ་བརྟེན་པའི་ཉན་རང་དང་
ཕྱི་རོལ་པའི་སྙིང་རྗེ་དེ་སྙིང་རྗེ་ཚད་མེད་ཡིན་ཀྱང་སྙིང་རྗེ་ཆེན་པོ་མིན་པའི་མུ།
བསམ་གཏན་དངོས་གཞི་ལ་བརྟེན་པའི་བྱང་སེམས་རྒྱུད་ཀྱི་སྙིང་རྗེ་ལྟ་བུ་གཉིས་
ཀ་ཡིན་པའི་མུ་ལྟ་བུའོ། །གཉིས་མིན་རྟོགས་སླའོ། །བྱེ་བྲག་སྙིང་རྗེ་ཆེན་པོ་རྒྱུད་
ལ་མ་སྐྱེས་ན་བྱང་ཆུབ་ཀྱི་སེམས་རྒྱུད་ལ་མི་སྐྱེ་ཚུལ་ཤེས་དགོས་པ་ནི་གནད་དམ་
པའོ༑ ༑
གཉིས་པ་གཞུང་དོན་ལ། སེམས་ཅན་ཙམ་ལ་དམིགས་པ་
དང་༑ ཆོས་དང་དམིགས་པ་མེད་པའི་སྙིང་རྗེ་བཤད་པ་གཉིས་ལས། ན
49

དང་པོ་ནི། དང་པོར་ང་ཞེས་བདག་ལ་ཞེན་གྱུར་ཅིང༌། །བདག་གི་འདི་
ཞེས་དངོས་ལ་ཆགས་བསྐྱེད་པ། །ཟོ་ཆུན་འཕྱན་ལྟར་རང་དབང་མེད་པ་ཡི།
འགྲོ་ལ་སྙིང་རྗེར་གྱུར་གང་དེ་ལ་འདུད། །ཅེས་གསུངས་ཏེ། འཇིག་རྟེན་འདི་ན་
བདག་གིར་ཞེན་པའི་དང་པོར་ངའོ་ཞེས་རྟོག་པས་ཡོད་པ་མིན་པའི་བདག་ལ་
བདག་ཏུ་ཞེན་པར་གྱུར་ཅིང་། དེའི་འོག་ཏུ་ངར་འཛིན་གྱི་ཡུལ་ལས་གཞན་པའི་
སེམས་ཅན་ཡིན་མིན་གྱི་དངོས་པོ་མ་ལུས་པ་ལ་བདག་གི་འདིའོ་ཞེས་དངོས་པོ་
རྣམས་ལ་ཆགས་པ་བསྐྱེད་པ་དེའི་དབང་གིས་ཁམས་གསུམ་དུ་ཟོ་ཆུན་འཕྱན་པ་
ལྟར་ཆོས མཚུངས་དྲུག་གི་སྒོ་ནས་རང་དབང་མེད་པར་འཁོར་བའི་སྡུག་བསྔལ་
བའི་འགྲོ་བ་ཙམ་ལ་དམིགས་ནས་དེ་ལས་སྙིང་རྗེས་སྐྱོབ་པར་སྤྲོ་བ་ཉིད་ཀྱིས་ཞེ་
སྡང་བཅོམ་པའི་བཅོམ་ལྡན་འདས་སྙིང་རྗེ་ཆེན་པོར་གྱུར་པ་གང་ཡིན་པ་དེ་ལ་
འདུད་དོ། །ཅེས་སོ། །བདག་དང་བདག་གིར་ཞེན་པའི་འགྲོ་བ་ཆོས་ཅན། ཟོ་
ཆུན་འཕྱན་པ་དང་ཆོས་དྲུག་གི་སྒོ་ནས་མཚུངས་ཚུལ་ཡོད་དེ། །དེ་ཡང་ཟོ་ཆུན་
རྒྱུད་ལ་ཐག་པས་བསྡམས་པ འཁྲུལ་འཁོར་སྐོར་མཁན་གཞན་དབང་ལ་རག་
ལས་པ། ཁྲོན་པར་འཁོར་བར་བྱེད་པ། འོག་ཏུ་ངང་གིས་འགྲོ་ཞིང་སྟེང་དུ་
འབད་ནས་དྲང་བར་བྱ་དགོས་པ། ཆུའི་སྔ་ཕྱི་བར་གསུམ་གྱི་རིམ་པ་མི་ཟིན་པ
ཉི་མ་རེ་རེ་ཞིང་དུ་འཆག་པར་འགྱུར་པའི་དཔེའི་དོན་རིམ་བཞིན། འགྲོ་བ་འདི་
དག་ལས་ཉོན་གྱིས་ཆེས་བསྡམས་པ། རྣམ་ཤེས་བསྐྱོད་པའི་གཞན་དབང་ལ་
རག་ལས་པ། སྲིད་རྩེ་ནས་མནར་མེད་བར་འཁོར་བར་བྱེད་པ། ངན་སོང་
50

ལ་ངང་གིས་འཇུག་ཅིང་མཐོ་རིས་སུ་འབད་པས་དྲང་དགོས་པ། མ་རིག་པའི་
ཉོན་མོངས་པ་དང་ལས་དང་སྐྱེ་བའི་ཉོན་མོངས་པའི་རྟེན་འབྲེལ་གྱི་སྔ་ཕྱི་བར་
གསུམ་གྱི་རིམ་པ་མི་ཟིན་པ། ཉི་མ་རེ་རེ་བཞིན་སྡུག་བསྔལ་གསུམ་གྱིས་
བཅོག་པའི་ཕྱིར་ཟོ་ཆུན་དང་ཆོས་མཚུངས་སོ། །
གཉིས་པ་ནི། འགྲོ་བ་གཡོ་བ་ཆུ་ཡི་ནང་གི་ཟླ་བ་ལྟར། །གཡོ་དང་
རང་བཞིན་ཉིད་ཀྱིས་སྟོང་པར་མཐོང་བ་ཡི། །ཞེས་གསུངས་ཏེ།འགྲོ་བ་རྣམས་
ནི་དཔེར་ན་རླུང་ཧ་ཅང་དྲག་པོ་མ་ཡིན་པས་གཡོ་བ་ཡི་ཆུ་ཤིན་ཏུ་དྭངས་པའི་ནང་
གི་ཟླ་བའི་གཟུགས་བརྙན་ལྟར་དུ་འཇིག་ཚོགས་ལ་ལྟ་བའི་རྒྱ་མཚོར་མ་རིག་པའི་
ཆུ་སྔོན་པོའི་ནང་དུ་རྣམ་རྟོག་གི་རླུང་གིས་གཡོ་བའི་རང་གི་ལས་ཀྱི་གཟུགས་
བརྙན་སྐད་ཅིག་རེ་རེ་ལ་མི་རྟག་པའི་ཁྱབ་པ་འདུ་བྱེད་ཀྱི་སྡུག་བསྔལ་གྱིས་མནར་
བའི་སེམས་ཅན་ལ་དམིགས་པ་དང་།དཔེ་སྔ་མ་ཟླ་བ་འདི་ཉིད་ཟླ་བར་སྣང་ཡང་
ཟླ་བའི་རང་བཞིན་ཉིད་ཀྱིས་སྟོང་པར་མཐོང་བ་ལྟར། བདག་དང་ཕུང་པོ་སོགས་
སུ་སྣང་ཡང་། དོན་ལ་རང་བཞིན་ཉིད་ཀྱིས་སྟོང་པར་མཐོང་བ་ཡི་ཁྱད་པར་དུ་
བྱས་པའི་འགྲོ་བ་ལ་དམིགས་པ་སྟེ། སྙིང་རྗེ་གྱུར་གང་དེ་ལ་འདུད། །ཅེས་
སྦྱར་རོ། །དམིགས་པ་དེ་གཉིས་ཀྱི་ཁྱད་པར་ལས་ཆོས་ལ་དམིགས་པ་དང་།
དམིགས་པ་མེད་པའི་སྙིང་རྗེའོ། །དེ་ལྟར་མཆོད་པར་བརྗོད་པས་འགྲོ་བ་དེ་
དག་ལ་ལོག་རྟོག་དེ་དག་གིས་གཉེན་པོར་དམ་པའི་ཆོས་ཀྱི་བདུད་རྩི་བསྟན་ནས་
སངས་རྒྱས་ཐོབ་པར་བཞེད་པ་སྟེ་དཔལ་ལྡན་ཟླ་བས་སྙིང་རྗེ་གསུམ་ལ་བཏུད་
51

ནས་གཞུང་རྩོམ་པར་འདོད་པའི་བཞེད་པ་བསྟན་པའོ། གདོན་པ
གཉིས་པ་བརྩམ་བྱ་བསྟན་བཅོས་དངོས་ཀྱི་ལུས་བཤད་པ་ལ། རྒྱུ་
བྱང་ཆུབ་སེམས་དཔའི་ས་དང་། འབྲས་བུ་སངས་རྒྱས་ཀྱི་ས་བཤད་པའོ། །
དང་པོ་ལ་ས་བཅུ་སོ་སོར་བཤད་པ་དང་། གནས་སྐབས་ཀྱི་འབྲས་བུ་ས་བཅུའི་
ཡོན་ཏན་བཤད་པའོ། །
དང་པོ་ལ་སྤྱི་དོན་དང་གཞུང་དོན་གཉིས་ལས། དང་པོ་བྱང་སེམས་
འཕགས་པའི་ས་བཤད་པ་ལ། ངོ་བོ་དང༌། ས་བཅུར་ཕྱེ་བའི་རྒྱུ་མཚན་ནོ། །
དང་པོ་ནི། སྤྲོས་བྲལ་མངོན་སུམ་དུ་རྟོགས་པའི་ཤེས་རབ་དང་སྙིང་
རྗེས་ཟིན་པའི་བྱང་འཕགས་ཀྱི་མངོན་རྟོགས་གང་ཞིག་རང་འབྲས་ཡོན་ཏན་དུ་
མའི་རྟེན་དུ་གྱུར་པ་བྱང་སེམས་འཕགས་པའི་སའི་མཚན་ཉིད་ཡིན་ཏེ། རང་
འགྲེལ་ལས། བྱང་ཆུབ་སེམས་དཔའ་རྣམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་
ལ་སོགས་པས་ཡོངས་སུ་ཟིན་པ་ཉིད་ཆར་རྣམ་པར་ཕྱེ་བས་ན་ས་ཞེས་བྱ་བའི་མིང་
ཐོབ་སྟེ། ཡོན་ཏན་གྱི་རྟེན་དུ་གྱུར་པའི་ཕྱིར་རོ། །ཞེས་སོ།
གཉིས་པ་ནི སྤྱིར་བྱང་སེམས་ཀྱིས་རང་བཞིན་རྣམ་དག་གི་ཆོས་
དབྱིངས་མཐོང་ཚུལ་གྱི་དབང་དུ་བྱས་ན་ས་བཅུར་འབྱེད་མི་ནུས་ཏེ། ས་བཅུ་པའི་
མདོ་ལས། ཇི་ལྟར་བར་སྣང་བྱ་རྗེས་མཁས་རྣམས་ཀྱིས། །བརྗོད་པར་ནུས་མ་
32

ཡིན་ཞིང་མི་མཐོང་བ། །དེ་ལྟར་རྒྱལ་བའི་སྲས་ཀྱི་ས་ཀུན་ཀྱང་། །བརྗོད་མི་ནུས་
ན་ཉན་པར་ག་ལ་ནུས། །ཞེས་གསུངས་པའི་ཕྱིར། འོ་ན་ས་བཅུར་ཇི་ལྟར་འབྱེད་
སྙམ་ན། རང་འགྲེལ་ལས། དེ་ཡང་གོང་ནས་གོང་དུ་ཡོན་ཏན་གྱི་གྲངས་དང་།
མཐུ་ཕུལ་དུ་བྱུང་བ་ཐོབ་པ་དང༌སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་
ཀླགས་པ་དང་། རྣམ་པར་སྨིན་པ་འཕེལ་བའི་བྱེ་བྲག་གིས་ས་རབ་ཏུ་དགའ་བ་
ལ་སོགས་པའི་རྣམ་པར་དབྱེ་བས་དབྱེ་བ་རྣམ་པ་བཅུར་གཞག་གི འདི་ལ་རང་
གི་ངོ་བོའི་ཁྱད་པར་གྱིས་བྱས་པའི་དབྱེ་བ་ནི་ཡོད་པ་མ་ཡིན་ནོ། །ཞས་
གསུངས་པས་སོ། །དེ་ཡང་དང་པོ་ཡོན་ཏན་གྲངས་ཀྱི་ཁྱད་པར་ཡོད་དེ། ས་
དང་པོ་ནས་བཅུ་པའི་བར་ཡོན་ཏན་བརྒྱ་ཕྲག་བཅུ་གཉིས་སོགས་ཡོན་ཏན་གྱི་
གྲངས་གོང་ནས་གོང་དུ་ཁྱད་པར་དུ་འཕགས་པའི་ཕྱིར་རོ། །གཉིས་པ་མཐུ་
ཕུལ་དུ་བྱུང་བ་ཐོབ་ཚུལ་ཡོད་དེ།ས་འོག་མ་འོག་མས་སྤོང་མི་ནུས་པའི་སྒྲིབ་པ་
གོང་མ་གོང་མས་སྤོང་བའི་མཐུ་དང་ལྡན་པའི་ཕྱིར། གསུམ་པ་ཕར་ཕྱིན་ཀླགས་
ཚུལ་ཡོད་དེ། ས་དང་པོར་སྦྱིན་པའི་ཕར་ཕྱིན་ལྷག་པ་ནས་བཅུ་པར་ཡེ་ཤེས་ཀྱི་
ཕར་ཕྱིན་ལྷག་པ་ཡིན་པའི་ཕྱིར། བཞི་པ་རྣམ་པར་སྨིན་པའི་ཁྱད་པར་ཡོད་དེ།
ས་བཅུ་རྣམས་སུ་རིམ་བཞིན། འཛམ་བུ་གླིང་གི་རྒྱལ་པོ་ནས་འོག་མིན་གྱི་ལྷའི་
བུ་དབང་ཕྱུག་ཆེན་པོའི་བར་དུ་སྐྱེ་བ་འཛིན་པར་དབུ་མ་རིན་ཆེན་ཕྲེང་བ་ལས་
གསུངས་པ་ལྟར་རོ།
གཉིས་པ་གཞུང་དོན་ལ་ས་དང་པོ་རབ་ཏུ་དགའ་བ་ནས་བཅུ་པ་ཆོས་ཀྱི་
53

སྤྲིན་བར་བཅུ་ལས། དང་པོ་ས་དང་པོ་རབ་དགའ་ལ་སྤྱི་དོན་དང་གཞུང་དང་།
མཚན་གསུམ་ལས།
དང་པོ་རབ་ཏུ་དགའ་བའི་ས་ལ་བདུན་ཏེ། ངོ་བོ་ཐེག་ཆེན་མཐོང་
ལམ་གྱི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་བྱེད་པ།
ངེས་ཚིག་ནི་མདོ་སྡེའི་རྒྱན་ལས། བྱང་ཆུབ་ལ་ནི་ཉེ་བ་དང་། ། སེམས་ཅན་དོན་
སྒྲུབ་མཐོང་བ་ལས། །རབ་ཏུ་དགའ་བ་སྐྱེ་འགྱུར་བས། །དེ་ཕྱིར་རབ་དགའ་
ཞེས་བརྗོད་དོ། །ཞེས་སོ། །སྤོང་བའི་ཁྱད་པར་མཐོང་སྤང་བརྒྱ་དང་བཅུ་གཉིས་
སྤངས རྟོགས་པའི་ཁྱད་པར་ཆོས་ཉིད་ཀུན་ཏུ་འགྲོ་བའི་དོན་དུ་རྟོགས། ཀུན་
རྫོབ་ཀྱི་ཡོན་ཏན་དུས་སྐད་ཅིག་མ་གཅིག་ལ་ཏིང་ངེ་འཛིན་བརྒྱ་ལ་སྙོམས་པར་
འཇུག་ཅིང་ལྡང༌། སངས་རྒྱས་བརྒྱའི་ཞལ་བལྟ། སངས་རྒྱས་བརྒྱས་བྱིན་གྱིས་
བརླབས་པར་ཤེས། སངས་རྒྱས་ཀྱི་ཞིང་བརྒྱར་འགྲོ། ཞིང་བརྒྱ་གཡོ་བར་བྱེད།
ཞིང་བརྒྱ་སྣང་བར་བྱེད། སེམས་ཅན་བརྒྱ་སྨིན་པར་བྱེད། དུས་བསྐལ་པ་
བརྒྱར་གནས་པ་སྟོན། སྔོན་དང་ཕྱི་མའི་མཐའ་བརྒྱ་ལ་ཡེ་ཤེས་ཀྱི་གཟིགས་པ་
འཇུག ༑ལུས་བརྒྱ་རེ་སྟོན། ལུས་རེ་རེ་ལ་འཁོར་ཕུན་སུམ་ཚོགས་པ་བརྒྱ་
རེས་བསྐོར་བར་སྟོན་པ་རྣམས་ཐོབ། ཤས་ཆེ་བའི་ཁྱད་པར་སྦྱིན་པའི་ཕ་རོལ་ཏུ་
ཕྱིན་པ་ཤས་ཆེ། སྐྱེ་བ་འཛིན་པའི་ཁྱད་པར་འཛམ་བུའི་གླིང་གི་རྒྱལ་པོའི་སྐྱེ་བ་
འཛིན་ནུས་པའོ། །འདིར་སེམས་བསྐྱེད་བཅུ་པོའི་དབུར་ས་བཅུ་པོའི་སྤྱི་དོན་
རེ་རེ་བཞིན་བཀོད་པ་ནི་མཁན་ཡོན་དགའི་ཡོན་མཛོད་འགྲེལ་པ་ལས་བཤུས་པ་
54

ཡིན་ནོ །
གཉིས་པ་ལའང་ཁྱད་གཞི་ས་ཡི་ངོ་བོ་མདོར་བསྟན། ཁྱད་ཆོས་སའི་
ཡོན་ཏན་རྒྱས་པར་བརྗོད། སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་དང་
གསུམ་ལས། དང་པོ་ནི། རྒྱལ་བའི་སྲས་པོ་འདི་ཡི་སེམས་གང་འགྲོ་བ་
རྣམས༑ ༑རྣམ་པར་གྲོལ་བར་བྱ་ཕྱིརསྙིང་རྗེས་དབང་གྱུར་ཅིང༌། །ཀུན་ཏུ་བཟང་
པོའི་སྨོན་པས་རབ་བསྔོས་དགའ་བ་ལ། །རབ་ཏུ་གནས་པ་འདི་ནི་དང་པོ་ཞེས་
བྱའོ༑ ༑ཞེས་པ་སྟེ། གོང་དུ་བཤད་པ་ལྟར་རྒྱུ་གསུམ་ལས་སྐྱེས་པའི་དོན་དམ་
སེམས་བསྐྱེད་ཀྱི་དབང་དུ་བྱས་པའི་རྒྱལ་བའི་སྲས་པོ་ས་དང་པོ་བ་འདི་ཡི་མཉམ་
གཞག་རྣམ་པར་མི་རྟོག་པའི་ཡེ་ཤེས་ཀྱི་སེམས་གང་ཞིག་འགྲོ་བ་རྣམས་སྟོངཉིད་
དུ་རྟོགས་ཀྱང་ཐབས་སྙིང་རྗེས་སྡུག་བསྔལ་ལས་རྣམ་པར་གྲོལ་བར་བྱ་བའི་ཕྱིར་
སྙིང་རྗེ་ཆེན་པོས་རྩིས་ཟིན་པའི་སྒོ་ནས་གཞན་དབང་དུ་གྱུར་ཅིང་། ཞེས་ཐེག་
ཆེན་འཕགས་པའི་མཉམ་གཞག་ཡེ་ཤེས་ཐབས་ཤེས་ཡ་བྲལ་མིན་པར་བསྟན་ཏེ།
རང་འགྲེལ་ལས། བྱང་ཆུབ་སེམས་དཔའི་ཟག་པ་མེད་པའི་ཡེ་ཤེས་སྙིང་རྗེ་ལ་
སོགས་པས་ཟིན་པ་ཉིད་ཆར་རྣམ་པར་དབྱེ་བས་ས་ཞེས་པའི་མིང་ཐོབ་སྟེ་ཞེས་
གསུངས་པས་སོ། །དེའི་རྗེས་ཐོབ་ཏུ་འཕགས་པ་ཀུན་ཏུ་བཟང་པོའི་སྨོན་ལམ་
བཅུ་པོ་རེ་རེ་འཁོར་འབུམ་ཕྲག་གྲངས་མེད་དང་བཅས་ཏེ་ཐུག་པ་མེད་པའི་
གནས་བཅུར་སྒྲུབ་པས་རབ་ཏུ་བསྔོས་པ་དང་། ས་ཐོབ་པའི་དགའ་བ་ལ་རབ་ཏུ་
གནས་པ་དེ་ཉིད་ནི་ས་དང་པོ་ཞེས་བྱའོ། །ཞེས་ཚིག་རྐང་དང་པོ་གཉིས་ཀྱི་ཟག་
55

པ་མེད་པའི་ཡེ་ཤེས་སྙིང་རྗེ་ལ་སོགས་པས་ཟིན་པའི་མཉམ་གཞག་ཡེ་ཤེས་དང་།
ཕྱི་མ་གཉིས་ཀྱིས་སྨོན་ལམ་ཆེན་པོ་བཅུ་ལ་སོགས་པ་སྨོན་ལམ་བཅུ་པོ་འབུམ་
ཕྲག་གྲངས་མེད་དེ་དག་ཀྱང་བྱང་སེམས་ཀུན་ཏུ་བཟང་པོའི་སྨོན་ལམ་གྱི་ནང་དུ་
བསྡུས་ཏེ་འདེབས་པ་དང་། ས་ཐོབ་པ་ལ་རབ་ཏུ་དགའ་བ་སྐྱེས་པའི་རྗེས་ཐོབ་ཡེ་
ཤེས་བསྟན་ཏོ།
གཉིས་པ་ལ་རང་རྒྱུད་མཛེས་པར་བྱེད་པའི་ཡོན་ཏན། གཞན་རྒྱུད་ཟིལ་
གྱིས་གནོན་པའི་ཡོན་ཏན། ས་དང་པོར་ལྷག་པའི་ཡོན་ཏན་བསྟན་པ་དང་
གསུམ་ལས།
དང་པོ་ལ། དོན་ལྡན་གྱི་མཚན་ཐོབ་པའི་ཡོན་ཏན། རིགས་སུ་སྐྱེ་བ་
སོགས་བླང་བྱའི་ཁྱད་པར་ཐོབ་པའི་ཡོན་ཏན། ངན་སོང་སོགས་སྦྱང་བྱ་
འགགས་པའི་ཡོན་ཏན་གསུམ་ལས།
དང་པོ་ནི། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡིས། བྱང་ཆུབ་
སེམས་དཔའ་ཞེས་བྱའི་སྒྲ་ཉིད་ཀྱིས་བསྙད་དོ། ཞེས་པ་སྟེ། ས་དང་པོ་ཐོབ་པ་
དེ་ནས་བཟུང་སྟེ། དོན་དམ་བྱང་ཆུབ་ཀྱི་སེམས་དེ་ནི་ཐོབ་པར་གྱུར་པ་ཡི་རྒྱུ་
མཚན་གྱིས་དེ་རྒྱུད་ལྡན་གྱི་གང་ཟག་ལ་བྱང་ཆུབ་སེམས་དཔའ་ཞེས་བྱ་བའི་སྒྲ་
ཉིད་ཀྱིས་བསྙད་དོ། །རྣམ་པ་གཞན་སེམས་ཅན་དང་སོ་སྐྱེ་ཡིས་ནི་མ་ཡིན་ཏེ།
དེའི་ཚེ་འཕགས་པ་ཐོབ་པའི་ཕྱིར་རོ། །
གཉིས་པ་ལ་རིགས་ཀྱི་ཡོན་ཏན། སྤངས་པའི་ཡོན་ཏན། རྟོགས་པའི་
56

ཡོན་ཏན། ནུས་པའི་ཡོན་ཏན གོང་དུ་འཕེལ་བའི་ཡོན་ཏན་དང་ལྔ་ལས།
ཀ དང་པོ་ནི། འདི་ནི་དེ་བཞིན་གཤེགས་པ་རྣམས་ཀྱི་རིགས་སུའང་སྐྱེས་
པ་སྟེ། །ཞེས་པ་སྟེ། ས་དང་པོ་ཐོབ་པའི་བྱང་སེམས་འདི་ནི་ཆོས་ཅན། དེ་
བཞིན་གཤེགས་པ་སངས་རྒྱས་རྣམས་ཀྱི་རིགས་སུའང་སྐྱེས་པ་ཡིན་ཏེ སོ་
སྐྱེས་དང་ཉན་རང་ཐམས་ཅད་ལས་འདས་པའི་ཀུན་ཏུ་འོད་ཀྱི་རྗེས་སུ་འགྲོ་བའི་
ལམ་རྒྱུད་ལ་སྐྱེས་པའི་སེམས་དཔའ་ཡིན་པའི་ཕྱིར། འང་གི་སྒྲས་ནི་གོང་དུ་
མཚན་ཐོབ་པའི་ཡོན་ཏན་བསྡུས་པའོ། །སྐབས་འདིར་བསྟན་གྱི་རྒྱལ་སྲས་
དང་༑ བྱང་སེམས་དང༌། དེ་བཞིན་གཤེགས་པའི་རིགས་སུ་སྐྱེས་པ་རྣམས་
དོན་དམ་སེམས་བསྐྱེད་ཀྱི་དབང་དུ་བྱས་ཚུལ་གོང་དུ་རྒྱལ་སྲས་ཀྱི་རྒྱུ་གསུམ་
སྐབས་བཤད་པ་བཞིན་ནོ། །
གཉིས་པ་ནི། འདི་ནི་ཀུན་ཏུ་སྦྱོར་བ་གསུམ་པོ་ཐམས་ཅད་སྤངས་པ་
ཡིན༑ ༑ཞེས་པ་སྟེ། བྱང་སེམས་འདི་ནི་ཆོས་ཅན། འཇིག་ལྟ། ཐེ་ཚོམ་ཉོན་
མོངས་ཅན། ཚུལ་བརྟུལ་མཆོག་འཛིན་བཅས་ཀུན་སྦྱོར་གསུམ་པོ་ཐམས་ཅད་
སྤངས་པ་ཡིན་ཏེ། དེ་དག་གཉེན་པོ་བདག་མེད་མངོན་སུམ་རྟོགས་པའི་ཡེ་
ཤེས་ཀྱིས་སླར་མི་སྐྱེ་བའི་ཆོས་ཅན་དུ་བྱས་པའི་ཕྱིར། དེར་མཐོང་སྤངས་
མཐའ་དག་སྤངས་ཀྱང་གཙོ་བོ་ཀུན་སྦྱོར་གསུམ་སྨོས་པ་ལ་དགོས་པ་ཡོད་དེ
འཇིག་ལྟས་བདག་ཆད་པར་དོགས་ནས་ཐར་པ་ལ་འགྲོ་བར་མི་འདོད། ཚུལ་
བརྟུལ་མཆོག་འཛིན་གྱིས་ཐར་ལམ་མ་ཡིན་པ་ལ་ཐར་ལམ་དུ་འཛིན་ནས་ལམ་
57

ནོར་བར་བྱེད། ཐེ་ཚོམ་གྱིས་ལམ་ཡང་དག་ལ་བློ་རྩེ་གཉིས་སུ་འཇུག་པའི་སྒོ་
ནས་ཐར་པར་འགྲོ་བའི་གེགས་ཀྱི་གཙོ་བོ་ཡིན་པའི་ཕྱིར་ཏེ། མཛོད་ལས འགྲོ་
མི་འདོད་དང་ལམ་ནོར་དང༌། །ལམ་ལ་ཐེ་ཚོམ་ཇི་སྙེད་ཅིག །ཐར་པར་བགྲོད་
ལ་གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ། །ཞེས་གསུངས་པས་སོ།།
གསུམ་པ་ནི། བྱང་ཆུབ་སེམས་དཔའ་དེ་ནི་དགའ་བ་མཆོག་ཏུ་འགྱུར་
འཆང་ཞིང་། །ཞེས་པ་སྟེ། བྱང་ཆུབ་སེམས་དཔའ་དེ་ནི་དགའ་བ་མཆོག་ཏུ་
གྱུར་པ་འཆང་ཞིང་གནས་པ་ཡིན་ཏེ། ས་ཡི་མི་མཐུན་ཕྱོགས་དང་བྲལ་བའི་ཡོན་
ཏན་ཁྱད་པར་ཅན་ཐོབ་པའི་ཕྱིར། ཀ
བཞི་པ་ནི། འཇིག་རྟེན་ཁམས་བརྒྱ་ཀུན་ནས་གཡོ་བར་ནུས་པར་གྱུར་
པའང་ཡིན། །ཞེས་པ་སྟེ། བྱང་སེམས་དེས་འཇིག་རྟེན་གྱི་ཁམས་མི་གཅིག་པ་
བརྒྱ་ཀུན་ནས་གཡོ་བར་ནུས་པ་མ་ཟད་ཡོན་ཏན་བརྒྱ་ཕྲག་བཅུ་གཉིས་ཐོབ་པར་
གྱུར་པའང་ཡིན་ཏེ། ས་དང་པོས་བསྡུས་པའི་ཡོན་ཏན་ལ་མངའ་དབང་གྱུར་
པའི་ཕྱིར།
ལྔ་པ་ནི། ས་ནས་སར་གནོན་བྱེད་ཅིང་གོང་མར་རབ་ཏུ་འགྲོ་བར་
འགྱུར༑ ༑ཞེས་པ་སྟེ། དེ་འདྲའི་བྱང་སེམས་ཆོས་ཅན། ས་ནས་སར་གནོན་པར་
བྱེད་ཅིང་གོང་མར་རབ་ཏུ་འགྲོ་བར་འགྱུར་བ་ཡིན་ཏེ ཇི་ལྟར་ཁོང་དུ་ཆུད་
པའི་ཆོས་ཉིད་ལ་གོམས་པས་ས་གཉིས་པ་ལ་སོགས་པ་གནོན་པ་ལ་སྤྲོ་བ་ཆེ་བའི་
ཕྱིར༑
58

གསུམ་པ་ངན་སོང་སོགས་སྦྱང་བྱ་འགགས་པའི་ཡོན་ཏན་ལ། དངོས་
དང་༑ དཔེ་བཤད་པ་གཉིས་ལས།
ཞ དང་པོ་ནི། དེ་ཚེ་འདི་ཡི་ངན་འགྲོའི་ལམ་རྣམས་མཐའ་དག་འགག་
པར་འགྱུར། །དེ་ཚེ་འདི་ཡི་སོ་སོའི་སྐྱེ་བོའི་ས་རྣམས་ཐམས་ཅད་ཟད། །ཅེས་པ་
སྟེ༑ ས་ཐོབ་པ་དེའི་ཚེ་བྱང་སེམས་འདི་ཡི་རྒྱུད་ཀྱི་ངན་འགྲོར་འགྲོ་བའི་ལམ་
རྣམས་མཐའ་དག་འགག་པར་འགྱུར་ཏེ། ཟག་མེད་ཀྱི་སྡོམ་པ་ཐོབ་པའི་ཕྱིར།
བཟོད་ཐོབ་ངན་སོང་ཡོང་མི་འགྲོ། །ཞེས་པ་ནི་རྐྱེན་མ་ཚང་བའི་སྟོབས་ཀྱིས་ཡིན་
ལ༑ འདི་ནི་གཉེན་པོས་ས་བོན་བཅོམ་པའི་སྟོབས་ཀྱིས་ཡིན་པས་ཁྱད་པར་
ཆེའོ༑ ༑དེའི་ཚེ་འདི་ཡི་སོ་སོའི་སྐྱེ་བོའི་ས་རྣམས་ཐམས་ཅད་ཟད་པ་ཡིན་ཏེ
བདེན་པ་མངོན་སུམ་དུ་མཐོང་བའི་ཕྱིར།
ལྡང་གཉིས་པ་ནི། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་
བསྟན༑ ༑ཅེས་པ་སྟེ། མདོར་ན་བྱང་སེམས་འདི་ནི་དཔེ་འཕགས་པ་བརྒྱད་པ་
རྒྱུན་ཞུགས་ཞུགས་པས་རང་དང་རྗེས་མཐུན་གྱི་འཕགས་ཆོས་རྟོགས་པ་ལས་
སྐྱོན་དང་བྲལ་ཞིང་ཡོན་ཏན་བྱུང་བ་ཇི་ལྟ་བ་དེ་ལྟར་ས་དང་པོ་ཐོབ་པའི་བྱང་
སེམས་ལའང་སྤངས་རྟོགས་ཀྱི་ཡོན་ཏན་ལྡན་ནོ་ཞེས་དཔེ་ཡི་སྒོ་ནས་ཉེ་བར་
བསྟན་པ་ཡིན་ནོ།།དེ་ལ་རྗེ་བདག་ཉིད་ཆེན་པོས་དགྲ་བཅོམ་འབྲས་གནས་ནས་
མར་རིམ་པར་དེད་པས་འཕགས་པ་བརྒྱད་པ་རྒྱུན་ཞུགས་ཞུགས་པ་ལ་ངོས་
འཛིན༑ ཀུན་མཁྱེན་གོ་བོས དགྲ་བཅོམ་ཞུགས་པ་ནས་རིམ་བཞིན་བགྲངས་
59

ཏེ་འཕགས་པ་བརྒྱད་པ་རྒྱུན་ཞུགས་འབྲས་གནས་ལ་ངོས་བཟུང་ནས་འདོད་པ་སྔ་
མར་སྐྱོན་བརྗོད་མཛད་ཀྱང་། དེ་ཉན་ཐོས་མཐོང་ལམ་པ་ཉིད་ཀྱི་ཡོན་ཏན་ལ་དཔེ་
བྱས་པ་ཡིན་པས་༴རྒྱུན་ཞུགས་ཞུགས་པ་ཡིན་དགོས་ཏེ། རྒྱུན་ཞུགས་འབྲས་
གནས་ནི་མཛོད་ལྟར་ན་སྒོམ་ལམ་པ་ཡིན་པས་སོ། །འོ་ན་དེ་ནི་ཀུན་ཏུ་སྦྱོར་པ་
གསུམ་པོ་ཐམས་ཅད་སྤངས་པ་ཡིན་ཞེས་པས་བྱང་སེམས་མཐོང་ལམ་པ་དེའི་
དཔེ་ལ་རྒྱུན་ཞུགས་འབྲས་གནས་བཞག་དགོས་སོ་སྙམ་ནའང་དེ་ལྟ་ན་མཐོང་
ལམ་བར་ཆད་མེད་ལམ་ལ་གནས་པའི་བྱང་སེམས་འདི་འཕགས་པ་བརྒྱད་པའི་
དཔེས་མ་བསྟན་པར་ཐལ་ལོ། དེས་ན་ཉན་ཐོས་རང་ལ་གྲགས་པའི་དཔེ་
འཕགས་པ་རྒྱུན་ཞུགས་ཞུགས་པ་མཐོང་ལམ་པས་བྱང་སེམས་མཐོང་ལམ་པ་
མཚོན་ནས་བསྟན་པ་ཙམ་ལས་དཔེ་དོན་ཐམས་ཅད་ནས་མཚུངས་དགོས་པ་མ་
ཡིན་ནོ། །དེས་ན། བྱང་སེམས་མཐོང་ལམ་པ་ཆོས་ཅན། ཁྱོད་འཕགས་པ་
བརྒྱད་པ་རྒྱུན་ཞུགས་ཞུགས་པའི་དཔེས་མཚོན་ནས་སྟོན་པའི་རྒྱུ་མཚན་ཡོད་དེ
དེས་རང་གི་འཕགས་ཆོས་ཐོབ་པ་ལས་སྤངས་རྟོགས་ཀྱི་ཡོན་ཏན་འབྱུང་བ་ལྟར
ཁྱོད་ཀྱིས་ས་དང་པོ་ཐོབ་པ་ལས་ས་དང་པོའི་སྐྱོན་ཟད་ཅིང་ཡོན་ཏན་རྣམས་འབྱུང་
བས་དེ་ལྟར་བརྗོད་པའི་ཕྱིར།
གཉིས་པ་གཞན་ཟིལ་གྱིས་གནོན་ཚུལ་ལ། དངོས་དང་། འཕྲོས་དོན་
གཉིས༑ དང་པོ་ནི། རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང་།
ཐུབ་དབང་གསུང་སྐྱེས་དང་བཅས་རང་སངས་རྒྱས་རྣམས་ནི། །བསོད་ནམས་
60

དག་གི་དབང་གིས་ཕམ་བྱས་རྣམ་པར་འཕེལ། །ཞེས་པ་སྟེ རྫོགས་པའི་བྱང་
ཆུབ་ཀྱི་སེམས་ལ་ལྟ་བ་སྟེ་དོན་དུ་གཉེར་བ་བྱང་སེམས་ས་དང་པོ་ལ་གནས་པས་
༑ཀྱང་ཐུབ་དབང་གསུང་སྐྱེས་ཉན་ཐོས་དང་བཅས་པའི་རང་སངས་རྒྱས་
རྣམས་ནི། ཀུན་རྫོབ་བྱང་ཆུབ་ཀྱི་སེམས་དང་། དམིགས་པ་མེད་པའི་སྙིང་རྗེའི་
བསོད་ནམས་དག་གི་དབང་གིས་ཕམ་པར་བྱས་ཏེ་ཟིལ་གྱིས་མནན་ནས་དེ་དག་
ལས་བསོད་ནམས་རྣམ་པར་འཕེལ་བའམ་ལྷག་པ་ཡིན་ཏེ། འཕགས་པ་བྱམས་
པའི་རྣམ་པར་ཐར་པ་ལས། དཔེར་ན། རྒྱལ་པོའི་བུ་སྐྱེས་ནས་རིང་པོར་མ་
ལོན་པ་རྒྱལ་པོའི་མཚན་དང་ལྡན་པས་ནི། བློན་པོའི་ཚོགས་རྒན་པོ་གཙོ་བོར་
གྱུར་པ་ཐམས་ཅད་ཀྱང་རིགས་ཀྱི་བདག་ཉིད་ཆེ་བའི་དབང་གིས་ཟིལ་གྱིས་གནོན་
ཏོ༑ ༑དེ་བཞིན་དུ་བྱང་ཆུབ་སེམས་དཔའ་ལས་དང་པོ་པ་བྱང་ཆུབ་ཏུ་སེམས་
བསྐྱེད་ནས་རིང་པོར་མ་ལོན་པ་དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་
སྐྱེས་པས་ཀྱང་། བྱང་ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང་
རང་སངས་རྒྱས་ཡུན་རིང་དུ་ཚངས་པར་སྤྱོད་པ་རྣམས་ཟིལ་གྱིས་གནོན་ཏོ། །
རིགས་ཀྱི་བུ་འདི་ལྟ་སྟེ། དཔེར་ན་ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ་
སྐྱེས་ནས་རིང་པོར་མ་ལོན་པར་གཤོག་པའི་རླུང་གི་ཤུགས་དང་མིག་ཡོངས་སུ་
དག་པའི་ཡོན་ཏན་གང་ཡིན་པ་དེ་ནི། དེ་ལས་གཞན་པའི་བྱའི་ཚོགས་མ་ལུས་པ་
རྒས་པར་གྱུར་པ་ཐམས་ཅད་ལ་ཡོད་པ་མ་ཡིན་ནོ། །དེ་བཞིན་དུ་བྱང་ཆུབ་ཏུ་
སེམས་དང་པོ་བསྐྱེད་པ་དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་
61

པོའི་རིགས་བརྒྱུད་དུ་ཡང་དག་པར་བྱུང་བ་ནམ་མཁའ་ལྡིང་གི་དབང་པོ་ཆེན་
པོའི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་གཤོག་པའི་སྟོབས་
ཀྱིས་ཕ་རོལ་གནོན་པ་དང་། ལྷག་པའི་བསམ་པ་ཡོངས་སུ་དག་པའི་མིག་གི་
ཡོན་ཏན་གང་ཡིན་པ་དེ་ནི་བསྐལ་པ་བརྒྱ་སྟོང་དུ་ངེས་པར་འབྱུང་བའི་ཉན་ཐོས་
དང་རང་སངས་རྒྱས་ཐམས་ཅད་ལ་ཡོད་པ་མ་ཡིན་ནོ། །ཞེས་གསུངས་པའི་
ཕྱིར༑ མཁས་པ་ཁ་ཅིག་ལུང་དོན་དང་པོ་བྱང་ཆུབ་སེམས་དཔའ་ལས་དང་པོ་
པ་བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ་དེ་བཞིན་དུ་དེ་བཞིན་
གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པས་ཀྱང་ཞེས་པ་རགས་པ་བརྡ་
ལས་བྱུང་བའི་ཀུན་རྫོབ་སེམས་བསྐྱེད་དང་། ལུང་འོག་མ་དེ་བཞིན་གཤེགས་པ་
ནམ་མཁའ་ལྡིང་གི་དབང་པོའི་ཕྲུ་གུའི་ལྷག་པའི་བསམ་པ་ཡོངས་སུ་དག་པའི་
མིག་ཅེས་པ་ལྷག་བསམ་དག་པའི་སེམས་བསྐྱེད་པ་ས་དང་པོའི་སེམས་བསྐྱེད་
ལ་ངོས་བཟུང་ནས་ལུང་གོང་འོག་གཉིས་ཀྱི་དོན་ཐ་དད་དུ་བཀྲལ་བ་སོགས་
འཆད་ཚུལ་མང་ཡང་།རང་ལུགས་གོང་དུ་དོན་དམ་སེམས་བསྐྱེད་ཀྱི་དབང་དུ་
བྱས་པའི་རྒྱལ་སྲས་འཆད་པའི་སྐབས་ལྟར་ལུང་འདིའི་དོན་ཡང་། དེ་བཞིན་
གཤེགས་པའི་རིགས་སུ་སྐྱེས་པ་ས་དང་པོ་ནས་བཞག་དགོས་ཏེ། ལུང་དེ།
འདི་ནི་དེ་བཞིན་གཤེགས་པ་རྣམས་ཀྱི་རིགས་སུ་འང་སྐྱེས་པ་སྟེ། ཞེས་པའི་
བཤད་བྱ་རྩ་བའི་མདོ་ཡིན་པའི་ཕྱིར། ལུང་འོག་མ་ལྷག་བསམ་དག་པའི་མིག་
ནི༑ མདོ་རྒྱན་སོགས་ནས་ལྷག་བསམ་དག་པའི་སེམས་བསྐྱེད་ས་དང་པོ་ནས་
62

བཞག་པ་ལྟར་ཡིན་པས ལུང་གོང་འོག་གཉིས་དཔེ་མི་འདྲ་ཡང་དོན་གཅིག་
པ་ཡིན་པར་ཤེས་དགོས་སོ། །སྤྱིར་སྤྱོད་འཇུག་ལས། བྱང་ཆུབ་སེམས་སྐྱེས་
གྱུར་ན་སྐད་ཅིག་གིས །འཁོར་བའི་བཙོན་རར་བསྡམས་པའི་ཉམ་ཐག་རྣམས།།
བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །ཞེས་གསུངས་པ་ལྟར་ཀུན་
རྫོབ་སེམས་བསྐྱེད་རྒྱུད་ལ་སྐྱེས་པས་ཀྱང་སངས་རྒྱས་ཀྱི་རིགས་སུ་གྱུར་ཚུལ་
ཞིག་དང་། དེའི་སྟོབས་ཀྱིས་ཤེར་ཕྱིན་སྒྲུབ་པའི་སྐབས་བྱང་སེམས་ལས་དང་
པོ་བ་ཚོགས་སྦྱོར་བའི་ཉིན་གཅིག་གི་སྒྲབ་པས་ཀྱང་ཚལ་དྲུག་ལ་གནས་པའི་ཉན་
ཐོས་ཀྱི་རྟོགས་པ་ཐམས་ཅད་ཟིལ་གྱིས་གནོན་པར་གསུངས་པས། བྱང་སེམས་
ཚོགས་སྦྱོར་པ་སངས་རྒྱས་ཀྱི་རིགས་སུ་སྐྱེས་པའང་ཡིན། དེའི་རྒྱུད་ཀྱི་ཀུན་
རྫོབ་སེམས་བསྐྱེད་ཀྱི་བསོད་ནམས་དང་རིགས་ཀྱི་སྟོབས་ཀྱིས་ཀྱང་ཉན་ཐོས་
ཟིལ་གྱིས་གནོན་རུང་བ་ཡིན་ཏེ། བྱང་ཆུབ་སེམས་ཀྱི་བསོད་ནམས་ལ་འཇིག་
རྟེན་དང་འཇིག་རྟེན་ལས་འདས་པའི་ཉན་རང་གི་བསོད་ནམས་གང་གིས་ཀྱང་
བསྒྲུན་དུ་མེད་པའི་ཕྱིར་ཏེ། མདོ་ལས། བྱང་ཆུབ་སེམས་ཀྱི་བསོད་ནམས་
གང༌༑ ༑གལ་ཏེ་དེ་ལ་གཟུགས་མཆིས་ན། ནམ་མཁའི་ཁམས་ནི་ཀུན་བཀང་
ནས༑ ༑དེ་བས་ཀྱང་ནི་ལྷག་པར་འགྱུར། །ཞེས་གསུངས་པས་སོ། །འོན་ཀྱང་
འདིར་བྱམས་པའི་མདོ་དང་འཕགས་པ་ས་བཅུ་པའི་མདོ་བཤད་བྱ་རྩ་བའི་མདོར་
བཞག་ནས། སངས་རྒྱས་ཀྱི་རིགས་སུ་གྱུར་པ་དང༌། རྒྱུ་གསུམ་ལས་འཁྲུངས་
པའི་རྒྱལ་སྲས་དང་། ལས་དང་པོ་བའི་སེམས་བསྐྱེད་དང་། རིགས་ཀྱི་སྟོབས་
63

ཀྱིས་ཉན་རང་ཟིལ་གྱིས་གནོན་ཚུལ་གསུངས་པ་རྣམས་དོན་དམ་སེམས་བསྐྱེད་
ཀྱི་དབང་དུ་བྱས་པ་ཡིན་པས། མཁས་དབང་རྣམས་ལུང་རིགས་ཀྱི་ཆུ་གཏེར་
འཁྲུགས་ཀྱང་དོན་གྱི་སྙིང་པོ་ཀླུ་རྒྱལ་གཙུག་གི་ནོར་བུ་ནི་དེ་ཙམ་དུ་བས་སོ།
གཉིས་པ་ནི། དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་
པ་སྟེ། བྱང་སེམས་ས་དང་པོ་བས་ཉན་རང་རྣམས་རིགས་ཀྱི་སྟོབས་ཀྱིས་ཟིལ་
གྱིས་གནོན་ནུས་ན་བློ་ཡི་སྟོབས་ཀྱིས་ཟིལ་གྱིས་གང་དུ་གནོན་སྙམ་ན། བྱང་
སེམས་དེ་ནི་ས་བདུན་པ་རིང་དུ་སོང་བར་ཉན་རང་ལས་བློ་ཡང་ལྷག་པར་འགྱུར་
བ་ཡིན་ཏེ། རང་གི་ཡུལ་ཤེས་པའི་ཆེ་བ་ལ་གནས་པའི་སེམས་དཔའ་ཡིན་
པའི་ཕྱིར། དེ་ཡང་འཕགས་པ་ས་བཅུ་པ་ལས། ཀྱེ་རྒྱལ་བའི་སྲས་དག་འདི་ལྟ་
སྟེ༑ དཔེར་ན་རྒྱལ་པོའི་རིགས་སུ་སྐྱེས་པའི་རྒྱལ་པོའི་བུ་མཚན་དང་ལྡན་པ་ནི་
སྐྱེས་པ་ཙམ་གྱིས་རྒྱལ་པོའི་བྱིན་གྱིས་བློན་པོའི་ཚོགས་ཐམས་ཅད་ཟིལ་གྱི་གནོན་
གྱི་རང་གི་བློའི་སྟོབས་ཀྱིས་རྣམ་པར་དཔྱད་པས་ནི་མ་ཡིན་ནོ། །ཞེས་དང༌།
བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་
རང་གི་ཡུལ་ཤེས་པའི་ཆེ་བ་ལ་གནས་པས་ཉན་ཐོས་དང་རང་སངས་རྒྱས་ཀྱི་བྱ་
བ་ཐམས་ཅད་ལས་ཤིན་ཏུ་འདས་པ་ཡིན་ནོ། །ཞེས་གསུངས་པས་སོ། །དེ་ལ་
རང་གི་ཡུལ་ཤེས་པའི་ཆེ་བ་ལ་གནས་པའི་དོན་ནི། ཐེག་ཆེན་རང་གི་ཐུན་མོང་
མིན་པའི་ཡུལ་སྤྲོས་པ་མཐའ་དག་བཀག་པའི་འགོག་པར་གནས་པ་ཡིན་ལ།
དེ་ནི་ས་དྲུག་པར་ཡུལ་ཅན་ཤེས་རབ་ལྷག་པའི་ཚུལ་གྱིས་ཐོབ། ས་བདུན་པར་
64

དེ་ལ་འདུ་བྱེད་ཀྱི་རྩོལ་བ་མེད་པར་འཇུག་པའི་དོན་ཡིན་ནོ།
དེ་ལ་བོད་ཀྱི་མཁས་དབང་དག་དགག་བཞག་བྱེད་ཚུལ་དང་། རང་
ལུགས་བཞག་པ། གྲུབ་དོན་ཉན་རང་གིས་ཆོས་ཀྱི་བདག་མེད་རྟོགས་ཚུལ་
སྐོར་བཤད་པ་གསུམ་ལས།
དང་པོ་ནི། མཁས་པའི་དབང་པོ་གོ་བོ་རབ་འབྱམས་ཀྱི་ལྟ་བ་ངན་སེལ་
ལས༑ རྗེ་བདག་ཉིད་ཆེན་པོའི་འདོད་པ་འདི་ལྟར་བཀོད་དེ། ཡང་ས་བདུན་
པའི་སྐབས་སུ་འཆད་པ་ལྟར་སེམས་ཀྱི་སྐད་ཅིག་རེ་རེ་ལ་འགོག་པ་ཡང་དག་
མཐའ་ལ་འཇུག་ལྡང་བྱེད་པ་ས་འདི་ནས་ནུས་ལ་ས་འོག་མར་མི་ནུས་པར་
གསུངས་པ་ཡིན་ནོ། ཞེས་བདག་གི་བླ་མ་དམ་པས་གསུངས་པ་ལྟར་ལེགས་ཏེ།
མོས་སྤྱོད་དུ་སེམས་དང་དེ་ཁོ་ན་ཉིད་རོ་གཅིག་ཏུ་མ་སོང་བའི་སྟོང་ཉིད་ཀྱི་ཏིང་ངེ་
འཛིན་ལ་དུས་ཐུང་ངུར་འཇུག་ལྡང་བྱེད་པ་མི་དཀའ་ཡང་། སེམས་དང་དེ་ཁོ་
ན་ཉིད་གཉིས་རོ་གཅིག་ཏུ་མ་སོང་བའི་སྐབས་ལས་སོང་བའི་སྐབས་དེ་ཁོ་ན་ཉིད་
ལ་འཇུག་ལྡང་ཤིན་ཏུ་དཀའ་བའི་ཕྱིར་རོ། །ཞེས་བྲིས་པ་ནི་ཕྱིན་ཅི་ལོག་སྟེ། འོ་
ན་སངས་རྒྱས་ཀྱི་སར་དེ་ཁོ་ན་ཉིད་ལ་འཇུག་ལྡང་གཏན་མི་ནུས་པར་འགྱུར་ཏེ།
སེམས་དང་དེ་ཁོ་ན་གཉིས་རོ་གཅིག་ཏུ་མ་སོང་བའི་སྐབས་ལས་སོང་བའི་སྐབས་
དེ་ཁོ་ན་ཉིད་ལ་འཇུག་ལྡང་ཤིན་ཏུ་དཀའ་བའི་ཕྱིར་རོ། །ཉན་རང་དགྲ་བཅོམ་
མོས་སྤྱོད་ཀྱི་སྐབས་སུ་བློའི་སྟོབས་ཀྱིས་ཟིལ་གྱིས་གནོན། ས་དང་པོ་ནས་དྲུག་
པའི་བར་ཟིལ་གྱིས་མི་གནོན་ཡང་ས་བདུན་པ་ཐོབ་ནས་ཟིལ་གྱིས་གནོན་ནུས་པའི་
65

ཁྱད་པར་ཁས་ལེན་དགོས་པརའགྱུར་ཏེ། རྒྱུ་མཚན་ཁས་བླངས་པའི་ཕྱིར་རོ།།
དེས་ན་འདི་དག་ནི་སེམས་དང་དེ་ཁོ་ན་ཉིད་དོན་ལ་ཐ་དད་དུ་ཡོད་པས་དེ་གཉིས་
རོ་གཅིག་ཏུ་འདྲེས་པའི་བློ་དེ་གནས་ཚུལ་ལ་མ་ཞུགས། ཐ་དད་དུ་ཤེས་པའི་བློ་
དེ་གནས་ཚུལ་ལ་ཞུགས་པར་དོན་གྱིས་ཁས་བླངས་འདུག་གོ། ཞེས་དགག་ནས།
རང་ལུགས་བཞག་སྐབས་རང་གི་ཡུལ་ཤེས་པའི་ཆེ་བའི་དོན་ནི་ཐེག་ཆེན་རང་གི་
ཐུན་མོང་མ་ཡིན་པའི་ཡུལ་སྤྲོས་པ་མཐའ་དག་བཀག་པའི་འགོག་པ་ཐོས་བསམ་
གྱིས་ཤེས་པ་ཚོགས་སྦྱོར་ནས་ཡོད། མངོན་སུམ་དུ་ཤེས་པ་ས་དང་པོ་ནས་
ཡོད་ཀྱང་དེའི་ཆེ་བ་ནི་མཚན་འཛིན་སླར་མི་སྐྱེ་བའི་ཆོས་ཅན་དུ་བྱེད་པའི་ནུས་པ་
ཡིན་ལ། དེ་ས་བདུན་པ་ནས་ཐོབ་པས་ཟིལ་གྱིས་གནོན་ཅེས་པའི་དོན་ནོ། །ཞེས་
གསུངས།  ོ
གཉིས་པ་ནི་མི་ཕམ་ཆོས་རྗེའི་དབུ་མ་རྒྱན་འགྲེལ་ལས། བདག་མེད་
མཐོང་བའི་འཕགས་པ་དེ་དག་སེམས་སེམས་བྱུང་གི་རྒྱུ་བ་འགོག་པའི་དབྱིངས་
ལ་དམིགས་པའི་འདུ་བྱེད་དང་བཅས་པར་འཇུག་པ་ལ་ས་དྲུག་པ་མན་དང་ཉན་
རང་དགྲ་བཅོམ་ལ་ཁྱད་མེད་པས་ཡིན་ལ། ས་བདུན་པར་འགོག་པ་ཡང་དག་
པའི་མཐའ་ལ་འདུ་བྱེད་པ་མེད་པར་འཇུག་པའི་ཚུལ་གྱིས་བློས་ཀྱང་ལྷག་པར་
བཤད་པའི་ཕྱིར་རོ། །ཞེས་དང་། བདག་ནི་འདི་ལྟར་སེམས་ཏེ། འཕགས་པ་
ལང་ཀར་གཤེགས་པ་ལས། བློ་གྲོས་ཆེན་པོ་ས་དྲུག་པ་ནས་བཟུང་སྟེ་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་དང་། ཉན་ཐོས་དང་རང་སངས་རྒྱས་
66

རྣམས་འགོག་པ་ལ་སྙོམས་པར་འཇུག་སྟེ། ས་བདུན་པ་ལ་ནི་སེམས་སྐད་ཅིག་
སྐད་ཅིག་ལ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་དངོས་པོ་ཐམས་
ཅད་ཀྱི་ངོ་བོ་ཉིད་ཀྱི་མཚན་ཉིད་བསལ་བས་སྙོམས་པར་འཇུག་སྟེ། ཉན་ཐོས་དང་
རང་སངས་རྒྱས་རྣམས་ནི་མ་ཡིན་ནོ། །ཉན་ཐོས་དང་རང་སངས་རྒྱས་དེ་དག་
འགོག་པ་ལ་སྙོམས་པར་འཇུག་པ་མངོན་པར་འདུ་བྱེད་པ་ཅན་གྱི་གཟུང་བ་དང་
འཛིན་པའི་མཚན་ཉིད་ལྷུང་བའོ། །ཞེས་གསུངས་པ་དེ་སངས་རྒྱས་ཉིད་ཀྱི་
དགོངས་པ་ཉིད་ཀྱིས་བཤད་པ་མཐོང་ནས་ཐེ་ཚོམ་ཆོད་དོ། །དེའང་ཉན་རང་དགྲ་
བཅོམ་སྤྱིར་འགོག་པ་ལ་སྙོམས་པར་འཇུག་པ་དང་། བྱང་སེམས་ས་དྲུག་པ་
ནས་འཇུག་པར་གསུངས་སོ། །ཞེས་གསུངས་པས་སོ། དེ་ཡང་ས་བཅུ་པའི་
མདོར་རང་གི་ཡུལ་ཤེས་པའི་ཆེ་བ་ལ་གནས་པ་ཞེས་གསུངས་པའི་དོན། ལང་
ཀར་གཤེགས་པའི་མདོས་འགོག་པ་ལ་སྙོམས་པར་འཇུག་པའི་ཏིང་ངེ་འཛིན་ལ་
མངོན་པར་འདུ་བྱེད་པ་ཅན་གྱི་གཟུང་འཛིན་གྱི་མཚན་མ་ཡོད་མེད་ཀྱི་ཁྱད་པར་དུ་
བྱས་ནས་བཀྲལ་བར་མཛད་དོ། །འོ་ན་བྱང་སེམས་ཀྱིས་སྙོམས་པར་འཇུག་པའི་
འགོག་པ་དང་། ཉན་རང་གིས་སྙོམས་པར་འཇུག་པའི་འགོག་པ་དེ་གཉིས་
གཅིག་གམ་ཐ་དད་གང་ཡིན། དང་པོ་ལྟར་ན་བྱང་སེམས་ཀྱི་འགོག་པ་ནི།
ཤེས་རབ་གནས་པས་འགོག་པ་འཐོབ་པར་འགྱུར་ཞེས་གསུངས་པའི་འགོག་པ་
ཡིན་པས་ཐེག་གསུམ་རྟོགས་རིགས་མཉམ་པར་ཐལ་བ་དང་།ཉན་རང་ལའང་
ཤེས་རབ་ཕར་ཕྱིན་ལྷག་པའི་ཚུལ་གྱིས་འཐོབ་པའི་འགོག་པ་ཡོད་པས་ཤེས་རབ་
67

ཕར་ཕྱིན་ལྷག་པའི་ཉམས་ལེན་ཡོད་པར་ཐལ་བ་དང། གཉིས་པ་ལྟར་ན་ཁྱད་
གཞི་བྱང་སེམས་ཀྱི་འགོག་པ་ལ་ཉན་རང་གིས་འཇུག་པ་མི་སྲིད་བཞིན་དུ་ཁྱད་
ཆོས་མངོན་པར་འདུ་བྱེད་པ་ཡོད་མེད་བཞག་པ་མི་འཐད་དོ་སྙམ་ན། ཞིབ་
མོར་དཔྱོད་པའི་ལུགས་ལ་དོགས་པ་དེ་ལྟར་སྐྱེ་བ་བདེན་མོད། སྐབས་འདིར་
ཡུལ་ཤེས་པའི་ཆེ་བ་ཞེས་པའི་ཡུལ་འགོག་པ་ཆོས་དབྱིངས་ནི་བྱང་སེམས་ཀྱི་
རྟོགས་བྱ་ཐུན་མོང་མིན་པ་རྣམ་གྲངས་མ་ཡིན་པའི་དོན་དམ་བདེན་པ་ཡིན་པས་
འཁོར་བསྒྱུར་གྱི་ཁྲི་ལ་གཡུང་པོ་མི་དབང་བ་བཞིན་ཉན་རང་གིས་འཇུག་པའི་གོ་
སྐབསམེད་པས་འཕགས་གསུམ་རྟོགས་རིགས་གཅིག་པའི་སྐྱོན་ག་ལ་ཡོད།
ཉན་རང་དང་བྱང་སེམས་ཀྱི་འགོག་པ་ཐ་དད་ཡིན་ཀྱང་སྐྱོན་གཉིས་པ་མི་འཇུག་
སྟེ༑ གང་ཟག་གི་བདག་གི་སྤྲོས་པ་ཕྱོགས་རེ་བཀག་པའི་ཉན་ཐོས་ཀྱི་འགོག་
པ་དང་། སྤྲོས་པ་མཐའ་དག་བྲལ་བའི་བྱང་སེམས་ཀྱི་འགོག་པ་གཉིས་ཁྱད་པར་
ཆེ་ཡང་སྤྱིར་འགོག་པ་ཞེས་རིགས་གཅིག་པའི་དབང་དུ་བྱས་ནས། རང་རང་
གི་འགོག་པ་ལ་སྙོམས་པར་ཞུགས་པའི་ཚེ་ས་དྲུག་པ་མན་ཆད་ཀྱི་བྱང་སེམས་
རྣམས་ཉན་རང་དང་མངོན་པར་འདུ་བྱེད་པའི་མཚན་མ་ཡོད་མེད་ཀྱི་ཁྱད་པར་
མེད་པ་དང་ས་བདུན་པ་ནས་མངོན་པར་འདུ་བྱེད་མེད་པར་འཇུག་ནུས་པས་
རང་གི་ཡུལ་ཤེས་པའི་ཆེ་བ་ལ་གནས་པས་ཉན་རང་བློའི་སྟོབས་ཀྱིས་ཟིལ་གྱིས་
གནོན་ཞེས་པའི་དོན་ཡིན་ནོ།
TAN གསུམ་པ་ནི་རང་འགྲེལ་ལས། ལུང་འདི་ལས་ནི་ཉན་ཐོས་དང་རང་
68

སངས་རྒྱས་རྣམས་ལ་ཡང་ཆོས་ཐམས་ཅད་རང་བཞིན་མེད་པར་ཤེས་པ་ཡང་
ཡོད་དོ། །ཞེས་བྱ་བར་གསལ་བར་ངེས་ཏེ་སོགས་རིགས་པ་གསུམ་དང་ལུང་
གསུམ་གྱིས་ཉན་རང་ལ་ཆོས་ཀྱི་བདག་མེད་རྟོགས་པར་སྒྲུབ་ཡོད་པ་བཞིན།
འདིར་ཉན་རང་གིས་ཆོས་ཀྱི་བདག་མེད་རྟོགས་པར་འདོད་པའི་ལུགས་དང་།
མི་འདོད་པའི་ལུགས་དང་། རང་ལུགས་དེ་དག་འགལ་མེད་དུ་འདོད་ཚུལ་དང་
གསུམ་ལས།
དང་པོ་ལ་བཀའ་དང་བསྟན་བཅོས་ལས་གསུང་ཚུལ་ལོ། །
དང་པོ་ནི། བསམ་གཏན་དཔེ་མཁྱུད་ཀྱི་མདོ་ལས། འཇམ་དཔལ་
འཕགས་པའི་བདེན་པ་རྣམས་ཡང་དག་པ་ཇི་ལྟ་བ་བཞིན་མ་མཐོང་བས་སེམས་
ཕྱིན་ཅི་ལོག་བཞིས་སེམས་ཕྱིན་ཅི་ལོག་ཏུ་གྱུར་པ་རྣམས་འཁོར་བ་ལས་ཡང་དག་
པ་མ་ཡིན་པ་འདི་ལས་འདའ་བར་མི་འགྱུར་རོ། །འཇམ་དཔལ་གྱིས་བཅོམ་ལྡན་
འདས་གང་ལ་ཉེ་བར་དམིགས་པའི་སེམས་ཅན་རྣམས་འཁོར་བ་ལས་འདའ་བར་
མི་འགྱུར་བ་བསྟན་དུ་གསོལ། འཇམ་དཔལ་བདག་ནི་འཁོར་བ་ལས་འདའ་བ་
དང་༑མྱང་འདས་འཐོབ་པར་འགྱུར་རོ་སྙམ་དུ་བདེན་པར་ཞེན་པ་རྟོག་པར་བྱེད་
པས་མི་རྟག་པ་ལ་སོགས་སྒོམ་པ་ན། བདག་གིས་སྡུག་བསྔལ་ཤེས་སོ །ཀུན་
འབྱུང་སྤངས་སོ།།འགོག་པ་མངོན་དུ་བྱས་སོ། །ལམ་བསྒོམས་སོ་སྙམ་ནས་
བདག་ནི་དགྲ་བཅོམ་པར་གྱུར་ཏོ་སྙམ་པ་དེ་ལྟ་བུ་ལ་གནས་པ་འགའ་ཞིག་ལ་
ཡིན་གྱི་ཐམས་ཅད་ལ་ནི་མ་ཡིན་ནོ། །དེ་ནས་འཇམ་དཔལ་གྱིས་འཕགས་པའི་
69

བདེན་པ་བཞི་པོ་ཇི་ལྟར་རྟོགས་པར་བགྱི། འཇམ་དཔལ་གང་གིས་འདུས་བྱས་
ཐམས་ཅད་མ་སྐྱེས་པར་མཐོང་བ་དེས་ནི་སྡུག་བསྔལ་ཡོངས་སུ་ཤེས་པ་ཡིན་ནོ།།
གང་གིས་ཆོས་ཐམས་ཅད་འབྱུང་བ་མེད་པར་མཐོང་བ་དེས་ནི་ཀུན་འབྱུང་སྤངས་
པ་ཡིན་ནོ། །གང་གིས་ཆོས་ཐམས་ཅད་གཏན་དུ་མྱ་ངན་ལས་འདས་པར་མཐོང་
བ་དེས་ནི་འགོག་པ་མངོན་དུ་བྱས་པ་ཡིན་ནོ། །གང་གིས་ཆོས་ཐམས་ཅད་ཤིན་ཏུ་
མ་སྐྱེས་པར་མཐོང་བ་དེས་ནི་ལམ་བསྒོམས་པ་ཡིན་ནོ། །ཞེས་དངོས་བསྟན་ལ་
འཁོར་བ་ལས་གྲོལ་བ་ལ་བདེན་བཞི་རང་བཞིན་མེད་པར་རྟོགས་དགོས་པར་
བསྟན་ཏོ། །ཡང་ལྷག་བསམ་བརྟན་པས་ཞུས་པའི་མདོ་ལས། རིགས་ཀྱི་བུ་
འདི་ལྟ་སྟེ དཔེར་ན་མི་ལ་ལ་ཞིག་གིས་སྒྱུ་མ་མཁན་གྱི་རོལ་མོ་བྱུང་བའི་ཚེ་སྒྱུ་
མ་མཁན་གྱི་སྤྲུལ་པའི་བུད་མེད་མཐོང་ནས་འདོད་ཆགས་ཀྱི་སེམས་བསྐྱེད་དོ།
དེ་འདོད་ཆགས་ཀྱིས་སེམས་དཀྲིས་ནས་འཁོར་གྱིས་འཇིགས་ཤིང་བག་ཚ་སྟེ།
སྟན་ལས་ལངས་ནས་སོང་སྟེ། དེ་སོང་ནས་ཀྱང་བུད་མེད་དེ་ཉིད་ལ་མི་སྡུག་
པར་ཡིད་ལ་བྱེད་ཅིང་། མི་རྟག་པ་དང་སྡུག་བསྔལ་བ་དང༌། སྟོང་པ་དང་
བདག་མེད་པར་ཡིད་ལ་བྱས་ན། རིགས་ཀྱི་བུ་དེ་ཇི་སྙམ་དུ་སེམས། མི་དེ་ཡང་
དག་པར་ཞུགས་པ་ཡིན་ནམ་འོན་ཏེ་ལོག་པར་ཞུགས་པ་ཡིན། གསོལ་བ་
བཅོམ་ལྡན་འདས་གང་བུད་མེད་མ་མཆིས་པ་ལ་མི་སྡུག་པར་ཡིད་ལ་བྱེད་ཅིང་།
མི་རྟག་པ་དང་། སྡུག་བསྔལ་བ་དང་སྟོང་པ་དང་བདག་མེད་པར་ཡིད་ལ་
བགྱིད་པའི་མི་དེས་མངོན་པར་བརྩོན་པ་དེ་ནི་ལོག་པ་ལགས་སོ། །བཅོམ་ལྡན་
70

འདས་ཀྱིས་བཀའ་སྩལ་པ། རིགས་ཀྱི་བུ་འདི་ན་དགེ་སློང་དང་དགེ་སློང་མ་དང་
དགེ་བསྙེན་དང་དགེ་བསྙེན་མ་ཁ་ཅིག་མ་སྐྱེས་ཤིང་མ་བྱུང་བའི་ཆོས་རྣམས་ལ་
མི་སྡུག་པར་ཡིད་ལ་བྱེད་ཅིང་མི་རྟག་པ་དང་སྟོང་པ་དང་བདག་མེད་པར་ཡིད་ལ་
བྱེད་པ་གང་ཡིན་པ་དེ་དག་ཀྱང་། དེ་དང་འདྲ་བར་བལྟ་བར་བྱའོ། །ང་ནི་མི་
བླུན་པོ་དེ་དག་ལམ་བསྒོམ་པ་ཡིན་ཞེས་མི་སྨྲ་སྟེ། དེ་དག་ནི་ལོག་པར་ཞུགས་
པ་ཞེས་བྱའོ། །ཞེས་ཆོས་རང་བཞིན་མེད་པར་མ་ཤེས་ན་ལམ་ལོག་པར་
གསུངས་པ་དང་། དེ་བཞིན་དུ་འཕགས་པ་རྡོ་རྗེ་སྙིང་པོ་ལས་ཀྱང་། ཆོས་ཐམས་
ཅད་སྒྱུ་མ་རྨི་ལམ་ལྟ་བུར་རང་བཞིན་མེད་པར་མ་རྟོགས་ན་ཉོན་མོངས་པ་ལས་
མི་གྲོལ་བར་གསུངས།
གཉིས་པ་བསྟན་བཅོས་ལས་གསུངས་ཚུལ་ནི སྟོང་ཉིད་བདུན་ཅུ་པ་
ལས༑ རྒྱུ་རྐྱེན་ལས་སྐྱེས་དངོས་པོ་རྣམས། །ཡང་དག་པར་ནི་རྟོག་པ་གང༌
དེ་ནི་སྟོན་པས་མ་རིག་གསུངས། ། དེ་ལས་ཡན་ལག་བཅུ་གཉིས་འབྱུང༌། །ཞེས་
དང་༑ ཚིག་གསལ་ལས། གང་དག་ཕྱིན་ཅི་ལོག་དང་ལྡན་པའི་ཆོས་རྫུན་པར་
ཁོང་དུ་མི་ཆུད་ཅིང་། དངོས་པོ་རྣམས་རང་བཞིན་གྱིས་ཡོད་པར་རྟོག་ནས་
མངོན་པར་ཞེན་པ་དེ་ནི་ཆོས་རྣམས་ལ་འདི་བདེན་པར་མངོན་པར་ཞེན་པ་ཉིད་ཀྱི་
སྒོ་ནས་མངོན་པར་ཞེན་པར་གྱུར་པ་དང་། ལས་ཀྱང་བྱེད་ཅིང་འཁོར་བ་ན་
ཡང་འཁོར་བར་འགྱུར་ལ། ཕྱིན་ཅི་ལོག་ལ་གནས་པས་མྱ་ངན་ལས་འདས་པ་
ཐོབ་པའི་སྐལ་བ་ཅན་དུ་མི་འགྱུར་རོ། །ཞེས་བཀའ་དང་བསྟན་བཅོས་དེ་དག་
71

ལས་ཚིག་ཟིན་ལ་ཆོས་ཀྱི་བདག་མེད་རྟོགས་པར་གསུངས བོད་གངས་ཅན་
ལྗོངས་འདིར་རྗེ་བདག་ཉིད་ཆེན་པོ་སློབ་བརྒྱུད་དང་བཅས་པས་ལུང་དོན་དེ་དག་
ཚིག་ཟིན་ལྟར་ཉན་རང་གིས་ཆོས་ཀྱི་བདག་མེད་རྟོགས་པར་མ་ཟད་འཕགས་
གསུམ་རྟོགས་རིགས་གཅིག་པར་ཡང་བཞེད་དོ།
གཉིས་པ་ལའང་བཀའ་དང་བསྟན་བཅོས་ལས་གསུངས་ཚུལ་གཉིས་
ལས༑ དང་པོ་ནི དྲི་མ་མེདཔའི་མདོ་ལས སྟོང་པ་ཉིད་ལ་མོས་པའི་ཉོན་
མོངས་ཅན་སླའི། ཉན་ཐོས་དང་རང་སངས་རྒྱས་དམིགས་པ་དང་བཅས་པའི་
ཉོན་མོངས་པ་མེད་པ་ནི་དེ་ལྟར་མ་ཡིན་ཏེ། དེ་དག་གིས་འདུས་མ་བྱས་པ་མངོན་
སུམ་དུ་བྱས་ནས་དམིགས་པ་དང་བཅས་པ་ཇི་ལྟར་ལགས བཀའ་བསྩལ་པ།
དེའི་འདུས་མ་བྱས་པ་ནི་སྐྲའི་རྩེ་མོས་བླངས་པ་ལྟར་ཤིན་ཏུ་ཆུང་ངོ་ཞེས་དང་།
དཀོན་མཆོག་བརྩེགས་པ་ལས། འོད་སྲུང་འདི་ལྟ་སྟེ། དཔེར་ན་ཡུངས་འབྲུ་
སྲིན་བུས་ཟོས་པའི་ནང་གི་ནམ་མཁའ་བཞིན་དུ་ཉན་ཐོས་ཀྱིས་འདུས་མ་བྱས་པ་
ཤེས་པ་བལྟ་བར་བྱའོ། །ཞེས་དང་། ཡུམ་བར་མ་ལས་ཀྱང་། རབ་འབྱོར་
ཐམས་ཅད་ཤེས་པ་ཉིད་ནི་ཉན་ཐོས་དང་རང་སངས་རྒྱས་ཀྱི་ཡིན་ནོ། །ལམ་ཤེས་
པ་ཉིད་ནི་བྱང་ཆུབ་སེམས་དཔའ་རྣམས་ཀྱི་ཡིན་ནོ། །རྣམ་པ་ཐམས་ཅད་མཁྱེན་
པ་ཉིད་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཀྱི་ཡིན་ནོ། །བཅོམ་ལྡན་འདས་ཅིའི་སླད་དུ་ཐམས་ཅད་འཚལ་བ་ཉིད་ཉན་
ཐོས་དང་རང་སངས་རྒྱས་རྣམས་ཀྱི་ལགས། རབ་འབྱོར་ཐམས་ཅད་ནི་ཕྱི་དང་
72

ནང་གི་ཆོས་རྣམས་ཇི་སྙེད་པ་འདི་ཙམ་ཡིན་ལ། དེ་དག་ཀྱང་ཉན་ཐོས་དང་
རང་སངས་རྒྱས་རྣམས་ཀྱིས་ཤེས་ཀྱི། ལམ་ཐམས་ཅད་ཀྱིས་ཀྱང་མ་ཡིན་ལ་
རྣམ་པ་ཐམས་ཅད་ཀྱིས་ཀྱང་མ་ཡིན་ལ། རྣམ་པ་ཐམས་ཅད་དུ་ཡང་མ་ཡིན་པས་
དེའི་ཕྱིར་ཉན་ཐོས་དང་རང་སངས་རྒྱས་རྣམས་ཀྱི་ནི་ཐམས་ཅད་ཤེས་པ་ཉིད་ཅེས་
བྱའོ༑ ༑ཞེས་སོགས་གསུངས།
ས གཉིས་པ་ནི། རྒྱལ་ཚབ་བྱམས་པའི་ཞལ་སྔ་ནས། གཟུང་དོན་རྟོག་པ་
སྤོང་ཕྱིར་དང༌།འཛིན་པ་མི་སྤོང་ཕྱིར་དང་ནི །རྟེན་གྱི་བསེ་རུ་ལྟ་བུའི་ལམ།།
ཡང་དག་བསྡུས་པར་ཤེས་པར་བྱ །ཞེས་སོགས་མངོན་རྟོགས་རྒྱན་གྱི་རིང་བའི་
གཞི་ཤེས་བསྟན་ཚུལ་ཐམས་ཅད་ནས་དང་། འཇུག་པ་རང་འགྲེལ་ལས་ཀྱང་
བྱང་ཆུབ་སེམས་དཔའ་མ་གཏོགས་པར་གཞན་དག་གིས་རྟེན་ཅིང་འབྲེལ་བར་
འབྱུང་བའི་བདག་ཉིད་ཇི་ལྟ་བ་ཉིད་ཉེ་བར་བསྟན་པར་མི་ནུས་སོ་སྙམ་དུ་བསམ་
ནས་རྫོགས་པའི་བྱང་ཆུབ་སེམས་དཔའ་རྣམས་ལ་གུས་པར་བྱེད་དོ། །ཞེས་དང༌།
ཤེས་རབ་སྒྲོན་མེ་ལས་ཀྱང་། བདག་མེད་ཅེས་པ་ཉན་ཐོས་ཀྱི་ཐེག་པ་ལ་གང་
ཟག་གི་བདག་མེད་པའི་སྒྲ་དོན་བྱེ་བྲག་ཏུ་རྟོགས་པར་བྱ་བ་ཡིན་པའི་ཕྱིར་ཆོས་
བདག་མེད་པར་བསྟན་པར་མི་ནུས་སོ། །ནུས་པར་གྱུར་ན་ནི་ཐེག་པ་གཞན་
ཡོངས་སུ་བཟུང་བ་དོན་མེད་པ་ཉིད་དུ་འགྱུར་རོ་ཞེས་ཐེག་ཆེན་བསྟན་པ་དོན་མེད་
དུ་ཐལ་བ་བཅས་གསུངས། ལུང་དོན་དེ་དག་གི་རྗེས་སུ་འབྲངས་ནས་བོད་འདིར་
རེ་མདའ་བ་དང་གོ་རམས་སོགས་ས་སྐྱའི་ཕྱོགས་དང༌། ཀརྨ་པ་མི་བསྐྱོད་
73

ཞབས་རྗེས་འབྲངས་དང་བཅས་བཀའ་བརྒྱུད་ཕྱོགས་དང་། རང་ལུགས་ཀུན་
མཁྱེན་རོང་ཀློང་ཡབ་སྲས་སོགས་ཀྱིས་ཉན་རང་གིས་ཆོས་ཐམས་ཅད་བདག་
མེད་པར་རྟོགས་པར་མི་འདོད་དོ།
གསུམ་པ་ནི། ཆོས་ཀྱི་རྒྱལ་པོ་དྲི་མེད་འོད་ཟེར་གྱི་ཞལ་སྔ་ནས། ཉན་
རང་ལ་ཆོས་ཀྱི་བདག་མེད་རྟོགས་པ་ཡོད་མེད་སྔོན་གྱི་སློབ་དཔོན་རྣམས་རྩོད་
པར་གྱུར་ནའང་། རང་ལུགས་ལ་ཉན་ཐོས་སྡེ་པ་ལ་སྔོན་ཡང་བདག་ཡོད་མེད་དུ་
སྨྲ་བ་གཉིས་བྱུང་བ་ཅི་རིགས་སྣང་ཡང༌། དགྲ་བཅོམ་ཐོབ་པ་ལ་ནི་ཕུང་པོའི་
འཛིན་པའི་བདག་མེད་མ་རྟོགས་པར་འབྲས་བུ་ཐོབ་མི་སྲིད་མོད། འོན་ཀྱང་དེ་
དག་གི་བདག་མེད་ནི་ཡུངས་འབྲུ་སྲིན་གྱིས་ཟོས་པའི་ནང་གི་ནམ་མཁའ་བཞིན་
དུ་རྒྱ་ཆུང་བར་མདོ་སྡེ་ནས་གསུངས་པ་ལྟར་བདག་མེད་རྫོགས་པ་མ་ཡིན་ནོ།།
ཞེས་གསུངས། དེའི་དགོངས་པ་འགྲེལ་ཚུལ་ལ། འཇམ་དབྱངས་བླ་མས།
ཉན་རང་གིས་ཆོས་ཀྱི་བདག་མེད་རྟོགས་ཞེས་པའི་ཐ་སྙད་སྦྱར་ཚུལ་གཉིས་དང་།
མ་རྟོགས་པའི་ཐ་སྙད་སྦྱར་ཚུལ་གཅིག་ཡོད་དེ། དང་པོ་ནི། ངར་འཛིན་ནི་རྒྱུ་
ཕུང་པོ་རགས་པ་བདེན་པར་འཛིན་པ་ལས་འབྱུང་བས་ན་གང་ཟག་གི་བདག་མེད་
རྟོགས་པ་ལ་མེད་དུ་མི་རུང་བ་ཕུང་པོ་རགས་པ་དུ་མ་དང་བསིལ་བུའི་ཚུལ་གྱིས་
གཅིག་ཏུ་མི་བདེན་པར་རྟོགས་པ་ལ་ཆོས་ཀྱི་བདག་མེད་རྟོགས་པའི་ཐ་སྙད་སྦྱར་
ཚུལ་ཞིག་དང་། ཆོས་ཀྱི་བྱེ་བྲག་ང་ཙམ་པོ་སྟོང་ཉིད་དུ་རྟོགས་པ་ལ་ཆོས་ཀྱི་
བདག་མེད་རྟོགས་པའི་ཐ་སྙད་སྦྱར་ཚུལ་ཏེ་མི་འདྲ་བ་གཉིས་ཡོད། དང་པོ་གྲུབ་
74

སྟེ༑ བརྒལ་ལན་ཉིན་བྱེད་སྣང་བ་ལས། ཕུང་པོ་རིལ་པོའ མ་རགས་པ་མ་གྲུབ་
པ་འདི་ལའང་ཆོས་ཀྱི་བདག་མེད་རགས་པ་ཙམ་གྱི་ཐ་སྙད་རུང་སྟེ། ཤེས་པར་
བྱ་བའི་ཆོས་གང་དང་གང་ཡིན་ཡང་བཏགས་པ་ཙམ་ལས་དེ་དང་དེ་རང་གི་ངོ་
བོས་མ་གྲུབ་པ་ནི་དེ་དང་དེའི་སྟོང་ཉིད་ཡིན་དགོས་པའི་ཕྱིར་རོ། །འོན་ཀྱང་ཕུང་
པོ་རགས་པ་རྫས་སུ་མ་གྲུབ་པ་ཙམ་རྟོགས་ཀྱང་དེའི་གདགས་གཞི་ཆ་མེད་ཀྱི་
རང་བཞིན་བདེན་པར་གྲུབ་པར་འཛིན་པ་དེ་སྲིད་དུ་ཆོས་དེའི་བདག་མེད་རྫོགས་
པར་མི་རྟོགས་པའི་ཕྱིར། ཞེས་དང་དེ་ལྟར་ཕུང་པོ་རིལ་བུ་བ་གཅིག་པུ་མེད་
པར་དུ་མ་ཚོགས་པ་ལ་བཏགས་པ་ཙམ་དུ་ཤེས་པའི་ཚུལ་ལ་བརྟེན་ནས་གང་ཟག་
གི་བདག་ངོ་བོ་ཉིད་ཀྱིས་མ་གྲུབ་པར་རྟོགས་པས་བདག་མེད་ཕྲ་བ་ཡོངས་སུ་
རྫོགས་པ་ཡོད་དོ། །ཞེས་དང་། གལ་ཏེ་ཕུང་པོར་ཡང་བཟུང་རང་གི་རྒྱུད་དུ་
ཡང་བཟུང་བ་ཙམ་གྱིས་ངར་འཛིན་པ་སྐྱེ་བ་མིན་ནམ་སྙམ་དུ་ལས་དང་པོ་བ་དག་
སེམས་ན། དེ་ལྟར་མ་ཡིན་ཏེ་དུ་མ་ཚོགས་པའི་རང་བཞིན་གྱི་ཕུང་པོ་རྣམས་ལ་
གཅིག་པུའི་ངོ་བོ་མེད་པ་དང་དེ་མི་རྟག་པའི་རང་བཞིན་དུ་ངེས་པའི་ཚེ་དེ་ཙམ་ལ་
བདག་ཏུ་བློས་ཕར་བཏགས་པ་ཙམ་ལས་བདག་དོན་དུ་མེད་པར་རྟོགས་པ་ན་རང་
རྒྱུད་ཀྱི་ཆ་དུ་མ་ཡོད་པ་བཞིན་དུ་ང་མང་པོ་ཡོད་སྙམ་པའི་བློ་ལྷན་སྐྱེས་འབྱུང་
སྲིད་ལ་གཅིག་པུའི་ང་ཞེས་འཛིན་པའི་གཞི་ཞིག་ནི་གདགས་གཞི་ཕུང་པོ་འདི་ལ་
མེད་ངེས་སུ་མཐོང་བའི་ཚེ་ཇི་ལྟར་ན་རང་རྒྱུད་ཀྱི་ཕུང་པོ་ལ་བདག་ཏུ་འཛིན་ཏེ་
ཐག་པ་ཡོད་པར་བཟུང་ཡང་སྦྲུལ་དུ་མི་འཛིན་པ་འདྲའོ། །ཞེས་སོགས་གསུངས་
75
5

པའི་ཕྱིར། གཉིས་པ་ཡོད་དེ། རྒྱན་འགྲེལ་ལས ཕུང་པོར་བཟུང་བ་ལ་བརྟེན་
ནས་བཏགས་པའི་ངའོ་སྙམ་པའི་ངར་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་
ན༑ རྟག་བདག་ཙམ་སྤངས་པས་ཉོན་མོངས་སྤོང་མི་ནུས་པར་རིགས་པས་གྲུབ་
པ་ཡིན་ལ། དེའི་ཕྱིར་ན་ཆོས་ཀྱི་བྱེ་བྲག་ང་ཙམ་པོ་སྟོང་པར་མཐོང་བ་ལ་ཆོས་ཀྱི་
བདག་མེད་རྟོགས་པའི་ཐ་སྙད་རུང་སྟེ། རྒྱ་མཚོ་ཧུབ་གང་འཐུངས་པ་ལ་རྒྱ་
མཚོ་འཐུངས་ཞེས་བརྗོད་དུ་རུང་བ་ལྟར། ཉན་རང་ལ་ཆོས་ཀྱི་བདག་མེད་
རྟོགས་པ་ཡོད་དོ་ཞེས་གསུངས་པའི་ཕྱིར་རོ། །འོ་ན་ཉན་རང་གིས་ཆོས་ཐམས་
ཅད་བདག་མེད་པར་རྟོགས་པར་ཐལ། ཆོས་གཅིག་བདག་མེད་པར་རྟོགས་པའི་
ཕྱིར་སྙམ་ན། དེ་ཉིད་ལས གཅིག་སྟོང་པར་ཤེས་ན་ཐམས་ཅད་དེ་ལྟར་ངེས་
པའི་ཁྱབ་པ་མེད་དེ། གང་ཟག་གི་བདག་མེད་ཙམ་ལ་ཞེན་ནས་ཆོས་བདག་མེད་
དོན་དུ་མི་གཉེར་བ་དང་ཕྱི་ནང་གི་ཡོངས་འཛིན་དང༌། སྤྱོད་པ་དང༌། ཡོངས་
བསྔོའི་རྐྱེན་མ་ཚང་བས་རྟོགས་པ་བུལ་བ་ཡིན་པའི་ཕྱིར་རོ། །ཞེས་དང་། གང་
གིས་དངོས་པོ་གཅིག་གི་དེ་བཞིན་ཉིད་མཐོང་ན་ཐམས་ཅད་དེ་བཞིན་དུ་མཐོང་
བར་གསུངས་པ་ནི་ཉི་ཚེ་བ་མ་ཡིན་པའི་རང་བཞིན་མཉམ་པ་ཉིད་ཐམས་ཅད་ལ་
འདྲ་བར་གནས་པ་ཉིད་མཐོང་ནུས་པའི་དབང་དུ་བྱས་པ་ཡིན་ནོ། །ཞེས་
གསུངས་༑ ཆོས་ཀྱི་བདག་མེད་མ་རྟོགས་པའི་ཐ་སྙད་སྦྱར་ཚུལ་ཡོད་དེ། དེ་
ཉིད་ལས། འོན་ཀྱང་། ཉན་རང་དགྲ་བཅོམ་པ་དེ་དག་ཤེས་བྱའི་ཆོས་ཐམས་ཅད་
ལ་བདག་མེད་པ་རྫོགས་པ་མ་ཡིན་ཏེ། ཧུབ་གཅིག་འཐུངས་ཀྱང་རྒྱ་མཚོ་ཆེན་
76

པོའི་ཆུ་རྫོགས་པར་ཁོང་དུ་སོང་བ་མིན་པ་ལྟར། དམན་པ་ལ་དགག་པའི་སྒྲ་
སྦྱར་ཏེ་བདག་མེད་མ་རྟོགས་ཞེས་མདོ་བསྟན་བཅོས་ཀུན་ནས་གསུངས་པ་ཡིན་
ལ་ཞེས་གསུངས། རྣམ་པ་གཅིག་ཏུ་ན་ཐ་སྙད་སྦྱར་ཚུལ་གྱི་ཁྱད་པར་གཞན་
ཞིག་ཀྱང་ཡོད་དེ། དཔེར་ན་རྒྱལ་ཚབ་བྱམས་པས་མངོན་རྟོགས་རྒྱན་དུ་ཚུ་
རོལ་ཕ་རོལ་མཐའ་ལ་མིན་སོགས་ཆོས་ཀུན་མཉམ་ཉིད་དུ་རྟོགས་པ་ལ་ཆོས་ཀྱི་
བདག་མེད་རྟོགས་པ་དང་། དེ་ལྟར་མ་རྟོགས་པ་ལ་ཆོས་ཀྱི་བདག་མེད་མ་
རྟོགས་ཞེས་གསུངས་པ་ལྟར་རོ། །དེས་ན་སྟོན་པ་ཐུགས་རྗེ་ཅན་གྱི་བཀའ་དང་
བྱམས་པ་དང་ཀླུ་སྒྲུབ་གཉིས་ཀྱི་ཉན་རང་གིས་ཆོས་ཀྱི་བདག་མེད་རྟོགས་མ་
རྟོགས་གཉིས་སུ་གསུངས་པའི་ཕྱོགས་སུ་མ་ལྷུང་བར་དགོངས་པ་འགལ་མེད་
བསྟན་པ་ཡོངས་རྫོགས་ཆུ་བོ་གཅིག་འདྲེས་ཀྱི་ཚུལ་དུ་གཏན་ལ་འབེབས་པ་སྔ་
འགྱུར་ལོ་པཎ་རྣམས་ཀྱི་ཁྱད་ཆོས་བླ་ན་མེད་པའོ།
དེ་ལྟར་ན་རང་འགྲེལ་ལས། ལུང་འདི་ལས་ནི་ཉན་ཐོས་དང་རང་
སངས་རྒྱས་རྣམས་ལ་ཡང་ཆོས་ཐམས་ཅད་རང་བཞིན་མེད་པར་ཤེས་པ་ཡང་
ཡོད་དོ་ཞེས་བྱ་བར་གསལ་བར་ངེས་ཏེ། དེ་ལྟར་མིན་ན་དངོས་པོ་རང་བཞིན་
མེད་པར་ཡོངས་སུ་ཤེས་པ་དང་བྲལ་བའི་ཕྱིར། འཇིག་རྟེན་པའི་འདོད་ཆགས་
དང་བྲལ་བ་ལྟར་དེ་དག་ཀྱང་སེམས་དང་པོ་བསྐྱེད་པའི་བྱང་ཆུབ་སེམས་དཔས་
ཀྱང་རང་གི་བློས་རྣམ་པར་དཔྱད་པས་ཀྱང་ཟིལ་གྱིས་གནོན་པར་འགྱུར་ལ
ཕྱི་རོལ་པ་བཞིན་དུ་འདི་དག་གིས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་
77

སྤངས་པར་ཡང་མི་འགྱུར་རོ། ༈ །གཟུགས་ལ་སོགས་པ་རང་གི་ངོ་བོ་ལ་
དམིགས་པས་ཕྱིན་ཅི་ལོག་ཏུ་གྱུར་པའི་ཕྱིར་གང་ཟག་གི་བདག་མེད་པར་རྟོགས་
པར་ཡང་མི་འགྱུར་ཏེ བདག་ཏུ་གདགས་པའི་རྒྱུ་ཕུང་པོ་ལ་དམིགས་པའི་ཕྱིར།
ཞེས་སོགས་རིགས་པ་གསུམ་དང་ལུང་གསུམ་གྱིས་ཉན་རང་གིས་ཆོས་བདག་
མེད་རྟོགས་པར་གསུངས་པའི་དོན་མི་ཕམ་ཆོས་རྗེའི་དགོངས་པ་དང་སྦྱར་ནས་
སྦྱོར་བ་འགོད་པ་ལ
རིགས་པ་དང་པོ་ནི། ཉན་རང་དགྲ་བཅོམ་ཆོས་ཅན། སེམས་དང་
པོ་བསྐྱེད་པའི་བྱང་སེམས་ཀྱིས་བློའི་སྟོབས་ཀྱིས་ཟིལ་གྱིས་གནོན་པར་ཐལ།
ངར་འཛིན་སྐྱེ་བའི་གཞི་ཕུང་པོ་རགས་པའི་དངོས་པོ་རང་བཞིན་མེད་པར་ཡོངས་
སུ་ཤེས་པ་དང་བྲལ་བའི་ཕྱིར། དཔེར་ན། འཇིག་རྟེན་པའི་ཆགས་བྲལ་བཞིན་
ཞེས་སོ། །དེ་ཡང་ཡིན་ཏེ ཕུང་པོ་རགས་པ་བདེན་མེད་དུ་མ་རྟོགས་ན་གང་
ཟག་གི་བདག་མེད་མི་རྟོགས། དེ་མ་རྟོགས་ན་ཉན་རང་རྣམས་བདག་མེད་པའི་
འགོག་པ་ལ་སྙོམས་པར་འཇུག་མི་ནུས། དེ་མ་ནུས་ན་ས་དང་པོའི་བྱང་སེམས་
ཀྱིས་བློས་ཟིལ་གྱིས་གནོན་མི་ནུས་པའི་རྒྱུ་མཚན་མེད་པའི་ཕྱིར། དཔེར་ན།
ཆགས་བྲལ་གྱི་སོ་སྐྱེ་བཞིན་ཞེས་པའི་དོན་ནོ། །
རིགས་པ་གཉིས་པ་ནི། ཉན་རང་དགྲ་བཅོམ་ཆོས་ཅན། ཁམས་
གསུམ་ན་སྤྱོད་པའི་ཕྲ་རྒྱས་ཀྱང་མ་སྤངས་པར་ཐལ། གཟུགས་ལ་སོགས་པ་
བདག་ཏུ་གདགས་པའི་གཞི་ཕུང་པོ་རགས་པ་བདེན་མེད་དུ་མ་རྟོགས་ན་དེ་དག་
78

གི་ངོ་བོ་ལ་དམིགས་པས་ཕྱིན་ཅི་ལོག་ཏུ་གྱུར་པའི་ཕྱིར། དཔེར་ན ཕྱིར་རོལ་
པ་བཞིན། ཞེས་སོ།
རིགས་པ་གསུམ་པ་ནི། ཉན་རང་དགྲ་བཅོམ་ཆོས་ཅན། གང་ཟག་གི་
བདག་མེད་རྟོགས་པར་ཡང་མི་འགྱུར་བར་ཐལ། བདག་ཏུ་གདགས་པའི་རྒྱུ་
ཕུང་པོ་རགས་པ་ལ་བདེན་པར་དམིགས་པའི་ཕྱིར། ཞེས་སོ། །ཇི་སྲིད་ཕུང་པོ་
རགས་པ་ལ་བདེན་པར་དམིགས་པ་དེ་སྲིད་དུ་དེ་ལ་ངར་འཛིན་སྐྱེ་བའི་ཁྱབ་པ་
ཡོད་དེ། དེ་ལྟར་ཡོད་པའི་སྒྲུབ་བྱེད་ལུང་དང་པོ་ནི། རིན་ཆེན་འཕྲེང་བ་ལས།
ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ངར་འཛིན་
ཡོད་ན་ཡང་ལས་ཏེ། །དེ་ལས་ཡང་ནི་སྐྱེ་བ་ཡིན། །སོགས་ནས། དེ་ནས་ལས་
དང་སྐྱེ་བ་ཡང་། །ཞེས་པའི་བར་ཚིགས་བཅད་གསུམ་ལས། ཚིགས་བཅད་
དང་པོ་གཉིས་ཀྱིས་ཕུང་པོ་རགས་པ་ལ་བདེན་འཛིན་ཡོད་པ་དེ་སྲིད་དུ་གང་ཟག་
ལ་བདེན་པར་འཛིན་པའི་འཇིག་ལྟ་དང་དེ་ལས་ལས་དང་ཉོན་མོངས་པ་དང་རྣམ་
སྨིན་གསུམ་པོ་བར་མཚམས་མེད་པར་འཁོར་བས་འཁོར་བ་ལས་མི་གྲོལ་བར་
བསྟན༑ ཚིགས་བཅད་ཕྱི་མས་ཕུང་པོ་རགས་པ་ཆ་ཕྱེ་ནས་དཔྱད་ན་རང་གཞན་
གཉིས་ཀ་དང་དུས་གསུམ་དུ་མི་རྙེད་པའི་ཤེས་རབ་ཡོད་ན་འཇིག་ལྟ་ལོག་པས་
འཁོར་བ་ལས་གྲོལ་བར་བསྟན
ལུང་གཉིས་པ་ནི། དེ་ཉིད་ལས། ཅི་ལྟར་མིག་ནི་འཁྲུལ་པ་ཡིས།
ཞེས་པ་ནས། གནས་མེད་ལེན་མེད་མྱ་ངན་འདས །ཞེས་པའི་བར་གྱི་ཚིགས་
79

བཅད་དགུ་པོས་འབྱུང་བ་དང་འབྱུང་འགྱུར་གྱི་གཟུགས་སོགས་ཕུང་པོ་རྣམས་
རང་བཞིན་མེད་པར་བསྟན་ནས། བདེ་བ་དང་འཕྲད་སྲེད་དང་སྡུག་བསྔལ་
བྲལ་སྲེད་སྤངས་ནས་འཁོར་བ་ལས་གྲོལ་བར་བསྟན དེ་བྱང་སེམས་ཀྱི་དབང་
དུ་བྱས་ནས་གསུངས་པ་ཡིན་ནོ་སྙམ་ན་མིན་ཏེ། ཉན་རང་གི་དབང་དུ་མཛད་
ནས་གསུངས་པ་ཡིན་ཏེ། དེའི་མཇུག་ཐོག་ཁོ་ནར། དེ་ལྟར་བྱང་ཆུབ་སེམས་
དཔས་ཀྱང་།མཐོང་ནས་བྱང་ཆུབ་ངེས་པར་འདོད། །འོན་ཀྱང་དེ་ནི་སྙིང་རྗེ་
ཡིས༑ ༑བྱང་ཆུབ་བར་དུ་སྲིད་མཚམས་སྦྱོར། །ཞེས་སོགས་གསུངས་པའི་ཕྱིར་
རོ༑ ༑
ལུང་གསུམ་པ་ནི། ཉན་ཐོས་ལ་བསྟན་པའི་མདོ་ལས གཟུགས་ནི་
དབུ་བ་རྡོས་པ་འདྲ། །ཚོར་བ་ཆུ་ཡི་ཆུ་བུར་བཞིན། །འདུ་ཤེས་སྨིག་རྒྱུ་ལྟ་བུ་སྟེ།།
འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་ལྟར། །ཉི་མའི་གཉེན་
གྱིས་བཀའ་བསྩལ་ཏོ།། ཞེས་གསུངས། དེ་དག་སློབ་དཔོན་ཀླུ་སྒྲུབ་ཀྱི་དགོངས་
པ་ཡིན་ཏེ། དེ་ཉིད་ཀྱི་ཞལ་ནས ཐེག་པ་ཆེ་ལས་སྐྱེ་མེད་བསྟན། །གཞན་གྱི་
ཟད་པ་སྟོང་པ་ཉིད། །ཟད་དང་མི་སྐྱེ་དོན་དུ་ནི། །གཅིག་པས་དེ་ཕྱིར་བཟོད་པར་
གྱིས༑ ཞེས་དང་། བཅོམ་ལྡན་དངོས་དང་དངོས་མེད་པ། །མཁྱེན་པས་ཀ་ཏ་ཡ་
ན་ཡི། །གདམས་ངག་ལས་ནི་ཡོད་པ་དང༌། །མེད་པ་གཉིས་ཀ་དགག་པར་
མཛད༑ ༑ཅེས་སོ། །འོ་ན་ཉན་ཐོས་ཀྱི་ཐེག་པར་ཆོས་ཀྱི་བདག་མེད་བསྟན་ན།
ཐེག་ཆེན་བསྟན་པ་དོན་མེད་དུ་ཐལ་ཞེ་ན། སྤྱིར་ཐེག་ཆེན་བསྟན་པ་དོན་མེད་མ་
80

ཡིན༑ བྱེ་བྲག་ཆོས་ཀྱི་བདག་མེད་བསྟན་པ་ཡང་དོན་མེད་མིན་ཏེ། དང་པོ་ནི
རིན་ཆེན་ཕྲེང་བ་ལས། ཉན་ཐོས་ཐེག་པ་དེ་ལས་ན། །བྱང་ཆུབ་སེམས་དཔའི་
སྨོན་ལམ་དང༌། །སྤྱོད་པ་ཡོངས་བསྔོ་མ་བཤད་དེས། །བྱང་ཆུབ་སེམས་དཔར་
ག་ལ་འགྱུར། །བྱང་ཆུབ་སྤྱོད་ལ་གནས་པའི་དོན། །མདོ་སྡེ་ལས་ནི་བཀའ་མ་
སྩལ༑ ༑ཐེག་པ་ཆེ་ལས་བཀའ་སྩལ་པ། །དེ་ཕྱིར་མཁས་པ་རྣམས་ཀྱིས་ཟུངས།།
ཞེས་དང༌། རང་འགྲེལ་ལས་ཀྱང་ཐེག་པ་ཆེན་པོ་བསྟན་པས་ནི་ཆོས་ལ་
བདག་མེད་པ་ཙམ་སྟོན་པར་བྱེད་པ་མ་ཡིན་གྱི། འོ་ན་ཅི་ཞེ་ན། བྱང་ཆུབ་སེམས་
དཔའ་རྣམས་ཀྱི་ས་དང་། ཕ་རོལ་ཏུ་ཕྱིན་པ་དང༌སྨོན་ལམ་དང༌། སྙིང་རྗེ་
ཆེན་པོ་ལ་སོགས་པ་དང་། ཡོངས་སུ་བསྔོ་བ་དང༌ཚོགས་གཉིས་དང་།
བསམ་གྱིས་མི་ཁྱབ་པའི་ཆོས་ཉིད་ཀྱང་ཡིན་ནོ། །ཞེས་གསུངས། དེ་ལ་གོ་བོས།
ཕ་རོལ་ཏུ་ཕྱིན་པ་དང༌ཚོགས་གཉིས་དང་བསམ་གྱིས་མི་ཁྱབ་པའི་ཆོས་ཉིད་
ཀྱང་ཞེས་པའི་ཚིག་གིས་ཉན་ཐོས་ལས་ལྟ་བའི་སྒོ་ནས་ཁྱད་པར་དུ་འཕགས་པར་
བསྟན་ཞེས་པ་ནི། ཐུགས་ཤིན་ཏུ་མད་དེ བྱང་སེམས་ཀྱིས་རྟོགས་ཉན་རང་
གིས་མ་རྟོགས་པའི་ཆོས་ཉིད་ཅིག་བསྟན་པས་སོ།།དེས་ན་ཟླ་བས་སྤྱིར་ཉན་རང་
གིས་ཆོས་ཀྱི་བདག་མེད་རྟོགས་པའི་ཐ་སྙད་མཛད་ཀྱང་འཕགས་གསུམ་རྟོགས་
རིགས་མཐོ་དམན་ཡོད་པ་བཞེད་པར་གསལ་ལོ། །གཉིས་པ་གྲུབ་སྟེ། འགྲེལ་
པར༑ ཆོས་ཀྱི་བདག་མེད་པ་གསལ་བར་བྱ་བའི་ཕྱིར་ཐེག་པ་ཆེན་པོ་ཡང་
བསྟན་པ་རིགས་པ་ཉིད་དེ། རྒྱས་པར་བསྟན་པ་བརྗོད་པར་འདོད་པའི་ཕྱིར་རོ།།
81

ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་ཞིག་ཏུ་
ཟད་དོ། །ཇི་སྐད་དུ། སློབ་དཔོན་གྱིས། མཚན་མ་མེད་པར་མ་རྟོགས་པར།
ཁྱོད་ཀྱིས་ཐར་པ་མེད་པར་གསུངས། །དེ་ཕྱིར་ཁྱོད་ཀྱིས་ཐེག་ཆེན་ལས། །དེ་ནི་
ཚང་བར་བསྟན་པ་ལགས། །ཞེས་གསུངས་སོ། །འདིར་ཆོས་ཀྱི་བདག་མེད་
གསལ་བ་དང་། རྒྱས་པ་དང་། རྫོགས་པ་གསུམ་གྱི་ཁྱད་པར་ལས། དང་པོ་
ཡོད་དེ། ཉན་ཐོས་ཀྱི་ཐེག་པར། གཟུགས་ནི་དབུ་བ་རྡོས་པ་འདྲ། །ཞེས་སོགས་
དཔེའི་སྒོ་ནས་དོན་གྱིས་གོ་བ་ཙམ་ལས་གསལ་བར་མ་གསུངས་པ་གང་ཞིག
ཐེག་ཆེན་དུ་ནི གཟུགས་ནི་གཟུགས་ཀྱིས་སྟོང་ངོ་སོགས་གསལ་བར་གསུངས་
པས་སོ། །གཉིས་པ་ཡོད་དེ། ཉན་ཐོས་ཐེག་པར་བདག་ཏུ་གདགས་པའི་རྒྱུ་ཉེར་
ལེན་གྱི་ཕུང་པོ་རགས་པ་བདེན་པས་སྟོང་བ་ཙམ་ལས་མ་གསུངས་པ་གང་ཞིག
ཐེག་པ་ཆེན་པོར་སྟོང་ཉིད་ཉི་ཤུའི་སྒོ་ནས་གཏན་ལ་འབེབས་པའི་ཕྱིར། གསུམ་
པ་ཡོད་དེ། ཉན་ཐོས་ཀྱི་ཐེག་པར་ཕུང་པོ་རགས་པ་བདེན་པས་སྟོང་བ་ཙམ་ལས་
མ་གསུངས་པ་གང་ཞིག་ཐེག་ཆེན་ལས་མཐའ་བཞི་བཀག་པའི་མཚན་མེད་ཚང་
བར་བསྟན་པས་སོ། །དྭགས་བརྒྱུད་གྲུབ་པའི་ཤིང་རྟ་ལས་ནི། འདི་ལྟར་
གསུངས་ཏེ། ཆོས་ཀྱི་བདག་མེད་རྒྱས་བསྡུས་ཀྱི་དོན་ནི། ཆོས་ཉིད་བདག་མེད་
པའི་རང་བཞིན་དེ་ཁྱད་གཞི་ཀུན་རྫོབ་པའི་ཆོས་ཅན་མ་ལུས་པ་ཡང་རྟེན་བརྟེན་
པར་འབྲེལ་བར་མངོན་དུ་མི་བྱེད་པ་དང་བྱེད་པ་ལས་དེར་འཇོག་པ་ཡིན་ཏེ། ཉན་
རང་ནི་རང་རྒྱུད་ཀྱིས་བསྡུས་པའི་ཕུང་ཁམས་སྐྱེ་མཆེད་ལས་ཉོན་གྱིས་འདུས་
82

བྱས་པའི་ཆ་དང༌ཟག་མེད་ལམ་གྱི་བདེན་པའི་ཆོས་ཙམ་ཞིག་རང་གི་ངོ་བོས་
མ་གྲུབ་པར་རྟོགས་པར་བྱེད་ཀྱི། དེ་ལ་གཞན་རང་རྒྱུད་ཀྱིས་བསྡུས་པའི་ལས་
ཉོན་གྱིས་འདུས་མ་བྱས་པའི་བདེ་གཤེགས་སྙིང་པོ་དང་དེ་ལ་བརྟེན་ནས་བྱང་
འཕགས་ཀྱིས་བསགས་སྦྱང་གི་བྱེད་པས་རྡུལ་གཅིག་སྟེང་ན་རྡུལ་སྙེད་ཀྱི་ཆོས་
བསམ་གྱིས་མི་ཁྱབ་པ་རྣམས་མི་རྟོགས་པར་གསུངས། དེར་བརྟེན་ངེས་སྒྲོན་
ལས༑ ཁ་ཅིག་ཉན་རང་རང་རྒྱུད་ཀྱི། །ཕུང་པོ་ལྔ་པོ་སྟོང་རྟོགས་ཀྱང་། །ཆོས་
གཞན་བདག་མེད་མི་རྟོགས་ཟེར། །ཞེས་གསུངས་པ་ཡང་དེ་ལ་དགོངས་པ་འདྲ་
སྟེ༑ ངེས་སྒྲོན་འགྲེལ་བ་མཁན་པོ་ཐམས་ཅད་ཀྱིས་མགྲིན་གཅིག་ཏུ་ཕྱོགས་སྔ་
དེ་གོ་རམས་ཡིན་པར་གསུངས་ཀྱང་ཁོ་བོས་ནི་གོ་རམས་གཞུང་དུ་ཇི་ལྟར་བཙལ་
ཀྱང་མ་རྙེད་དོ། །
མདོར་ན ཀུན་མཁྱེན་གོ་བོ་ནི་ཉན་རང་གིས་ཆོས་ཀྱི་བདག་མེད་
རྟོགས་པའི་དོན་མཐའ་བཞི་ལས་མཐའ་དང་པོ་བདེན་པར་མེད་པ་རྟོགས་པ་ཙམ་
ལ་བཞེད། ཀརྨ་པ་མི་བསྐྱོད་ཞབས་ནི རང་རྒྱུད་ཀྱིས་བསྡུས་པའི་ཕུང་ལྔ་ཙམ་
རང་བཞིན་མེད་པར་རྟོགས་པ་ལ་བཞེད། མི་ཕམ་ཆོས་རྗེ་ནི། ཕུང་པོ་རགས་པ་
བདེན་མེད་དུ་རྟོགས་པའམ་ཆོས་ཀྱི་བྱེ་བྲག་ང་ཙམ་མེད་པར་རྟོགས་པ་ལ་བཞེད་
དོ༑ ༑
འོ་ན་ཟླ་བའི་རིགས་པ་གསུམ་དང་ལུང་གསུམ་གྱི་སྐྱོན་ལེགས་ལྡན་
འབྱེད་ལ་མི་འབབ་པར་ཐལ། ལེགས་ལྡན་འབྱེད་ཀྱིས་ཀྱང་ཉན་རང་གིས་ཕུང་
83

པོ་རགས་པ་བདེན་མེད་རྟོགས་པར་གསུངས་པའི་ཕྱིར་ཏེ། སྤྱན་རས་གཟིགས་
ཀྱི་བརྟུལ་ཞུགས་ལས། དེ་ལ་གཟུགས་ནི་དབུ་བ་རྡོས་པ་འདྲ། །ཞེས་བྱ་བ་ནི།
བརྟག་མི་བཟོད་པའི་ཕྱིར་རོ། །ཚོར་བ་ཆུ་བུར་དག་དང་མཚུངས། །ཞེས་བྱ་བ་
ནི་བྱུང་ནས་འཇིག་ཅིང་མེད་པའི་ཕྱིར་རོ། །འདུ་ཤེས་སྨིག་རྒྱུ་འདྲ་བ་སྟེ། །ཞེས་
བྱ་བ་ནི་ཡང་དག་པ་མ་ཡིན་པར་སྒྲོ་བཏགས་པའི་ཕྱིར་རོ། །འདུ་བྱེད་རྣམས་ནི་
ཆུ་ཤིང་བཞིན། །ཞེས་བྱ་བ་ནི། སྙིང་པོ་དམིགས་སུ་མེད་པའི་ཕྱིར་རོ། རྣམ་
ཤེས་སྒྱུ་མ་ལྟ་བུ་ཞེས། །ཞེས་བྱ་བ་ནི། ངོ་བོ་ཉིད་དམིགས་སུ་མེད་པའི་ཕྱིར་རོ།།
ཞེས་ཉན་ཐོས་ཀྱིས་ཉོན་སྒྲིབ་ཀྱི་གཉེན་པོར་དེ་ལྟར་རྟོགས་དགོས་པར་ཞལ་གྱིས་
བཞེས་པའི་ཕྱིར དེས་ན་ལེགས་ལྡན་འབྱེད་ཀྱིས། གཟུགས་སོགས་ཕུང་ལྔ་
དབུ་བ་རྡོས་པ་དང༌། ཆུ་བུར་དང༌སྨིག་རྒྱུ་དང༌། ཆུ་ཤིང་དང་། སྒྱུ་མ་
ལྟརརྟོགས་པ་ལ་ཆོས་ཀྱི་བདག་མེད་རྟོགས་པའི་ཐ་སྙད་མ་མཛད་པ་ནི།
མངོན་རྟོགས་རྒྱན་ལས་དེ་ནི་མཚན་མར་དམིགས་སྒོ་ནས། །ཐབས་མ་ཡིན་པས་
རིང་བ་སྟེ། །ཞེས་ཉན་རང་རྣམས་ལ་བདག་མེད་པའོ་སྙམ་པ་ལྟ་བུའི་མཚན་
འཛིན་ཡོད་པས་དེའི་གཉེན་པོར་གྱུར་པའི ཆོས་རྣམས་རང་བཞིན་གཅིག་པར་
ནི༑ ༑ཤེས་པས་ཆགས་པ་སྤོང་བ་ཡིན། །ཞེས་གསུངས་པ་ལྟར་ཆོས་རྣམས་
མཉམ་ཉིད་དུ་རྟོགས་པ་ལ་ཆོས་ཀྱི་བདག་མེད་བཞེད་ནས་དེ་ཉན་ཐོས་ཀྱིས་མ་
རྟོགས་པས་ཆོས་ཀྱི་བདག་མེད་མ་རྟོགས་ཞེས་གསུངས་པ་འདྲའོ། །འོ་ན་གོང་
གི་ཟླ་བའི་ཐལ་འགྱུར་གསུམ་དངོས་པོ་རང་བཞིན་མེད་པ་ཤེས་པ་དང་བྲལ་བ་
84

དང་གཟུགས་ལ་སོགས་པ་རང་གི་ངོ་བོ་ལ་དམིགས་པས་ཕྱིན་ཅི་ལོག་ཏུ་གྱུར་
པའི་ཕྱིར་ཞེས་རྟགས་དེ་རྣམས་ལེགས་ལྡན་འབྱེད་ཉིད་ཀྱིས་ཁས་བླངས་ཀྱིས་
གྲུབ་པ་ཞིག་དང་དེའི་སྟོབས་ཀྱིས་མི་འདོད་པའི་ཐལ་བ་འབབ་པ་ཞིག་མི་དགོས་
སམ་སྙམ་ན། རྟགས་དེ་དག་ལུང་དབང་བཙན་དུ་བྱས་ནས་བཀོད་པ་འདྲ་སྟེ།
འགྲེལ་པར ལུང་འདི་ལས་ནི། ཉན་ཐོས་དང་རང་སངས་རྒྱས་རྣམས་ལ་ཡང་
ཆོས་ཐམས་ཅད་རང་བཞིན་མེད་པ་ཤེས་པ་ཡོད་དོ་ཞེས་གསལ་བར་ངེས་སོ།
དེ་ལྟར་མ་ཡིན་ན་སོགས་རིགས་པས་མཐའ་བཅད་ནས་མཛད་པའི་དགག་པ་
ཡིན་པར་སྣང་ངོ་། །དེས་ན་བདག་ཉིད་ཆེན་པོ་དེ་དག་ཉན་རང་གིས་ཆོས་ཀྱི་
བདག་མེད་རགས་པ་རྟོགས་པ་ལ་ཟླ་བས་ཆོས་ཀྱི་བདག་མེད་རྟོགས་པ་དང་
ལེགས་ལྡན་གྱིས་མ་རྟོགས་པའི་ཐ་སྙད་བཞེད་པའི་ཐོག་ནས་རྩོད་པ་ཙམ་ལས་
དོན་དུ་དགོངས་པ་མཐུན་པར་སྣང་ངོ་། །དེ་ལྟར་མིན་ན་རང་ལུགས་ཀྱང་ཟླ་བའི་
ཐལ་ཆེན་གསུམ་ལས་བཟུར་བར་དཀའ་བས་སྔ་འགྱུར་རིང་ལུགས་འཛིན་པའི་
མཁས་དབང་རྣམས་ནས་དེའི་སྐོར་ལ་གསལ་རྒྱས་ཞིག་གསར་རྩོམ་གནང་བའི་
གསོལ་འདེབས་ཀྱང་ཞུའོ། །
མཁས་དབང་དག་གིས་གསུངས་པ་བཞིན། འཕགས་གསུམ་ཆོས་ཀྱི་
བདག་མེད་རྫོགས་པར་རྟོགས་པ་ལ་ཁྱད་པར་མེད་པ་ལ་ཡང་དཔྱད་པ་འདི་ཡོད་
དེ༑ སྤྱོད་འཇུག་ལས། སོ་དང་སྐྲ་སེན་བདག་མ་ཡིན །ཞེས་སོགས་གང་
ཟག་བདག་མེད་བསྟན་པའི་གཞུང་གིས་གང་ཟག་བདག་མེད་གཏན་ལ་འབེབས་
85

མི་ནུས་པར་ཐལ། སོ་དང་སྐྲ་སེན་སོགས་ཉེར་ལེན་གྱི་ཕུང་པོ་ཆོས་བདག་ཕྲ་
མོར་གཏན་ལ་མ་ཕབ་པའི་ཕྱིར། རྟགས་མ་གྲུབ་ན་གཞུང་དུ་གཟིགས། དེ་
བཞིན་དུ། ཐེག་དམན་པ་དབང་པོ་རྟུལ། ཐེག་ཆེན་གྱི་ཡོངས་འཛིན་དང་ཡང་
བྲལ༑ ཚོགས་ཀྱང་དམན སྟོང་ཉིད་རྟོགས་བྱེད་ཀྱི་རིགས་པའི་རྣམ་གྲངས་
རྒྱས་པ་ཡང་མ་བསྟན། འཁོར་བ་ལས་ཐར་བའི་ཐབས་གང་ཟག་གི་བདག་
མེད་ཙམ་ལས་དོན་དུ་མི་གཉེར་བ་སོགས་ཡིན་ཀྱང་། མི་ཚེ་གཉིས་གསུམ་
སོགས་དུས་ཐུང་ངུས་ཆོས་ཀྱི་བདག་མེད་རྫོགས་པར་མངོན་སུམ་དུ་རྟོགས་ནུས་
ཤིང་༑ དེ་ལས་ལྡོག་པའི་ཡོན་ཏན་བརྒྱ་གྱུར་གྱིས་རབ་ཏུ་ཚང་བའི་ཐེག་ཆེན་པ་
རྣམས་ཀྱིས་དུས་ཐུང་བ་མ་མཐའ་ཡང་བསྐལ་ཆེན་གྲངས་མེད་གཅིག་གི་བར་དུ་
ཆོས་ཀྱི་བདག་མེད་མངོན་སུམ་དུ་མ་མཐོང་བ་ནི། ཀྱེ་མ་དེ་འདྲའི་ལུགས་ཀྱི་
ཐེག་ཆེན་པ་རྣམས་ཅིས་ནོངས
དེ་ལྟར་དག་བྱེད་ལུང་རིགས་ཉལ་འགྲོའི་རྒྱུན། །
གུས་རྟག་བརྩོན་པས་དེང་འདིར་དྲངས་ན་ཡང་། gi8
གྱི་མི་ཕམ་མཁས་པའི་རྣམ་དཔྱོད་རལ་ཀླུང་ནས།
འབབ་པའི་གངྒཱ་ཡིན་མིན་མཁས་རྣམས་གཞིགས །
ཞེས་ཀྱང་བསྐུལ་ལོ། །
86

༈ གསུམ་པ་ས་དང་པོར་ལྷག་པའི་ཡོན་ཏན་ལ། ས་འདིར་སྦྱིན་པའི་
ཕར་ཕྱིན་ལྷག་ཚུལ། སྦྱིན་པའི་བསྔགས་པ། སྦྱིན་པའི་དབྱེ་བ་དང་གསུམ་མོ།།
༢༥༣ དང་པོ་ནི། དེ་ཚེ་དེ་ལ་རྫོགས་སངས་བྱང་ཆུབ་རྒྱུ། །དང་པོ་སྦྱིན་པ་
ཉིད་ནི་ལྷག་པར་འགྱུར། །རང་ཤ་སྟེར་ལའང་གུས་པར་བྱས་པ་ཡིས། །སྣང་དུ་
མི་རུང་དཔོག་པའི་རྒྱུར་ཡང་འགྱུར །ཞེས་པ་སྟེ། ས་དང་པོ་ཐོབ་པ་དེ་ཡི་ཚེ་
བྱང་སེམས་དེ་ལ་ཆོས་ཅན། རྫོགས་སངས་རྒྱས་ཀྱི་བྱང་ཆུབ་ཀྱི་རྒྱུ་དང་པོ་སྦྱིན་
པའི་ཕར་ཕྱིན་ཉིད་ནི་ལྷག་པར་འགྱུར་བ་ཡིན་ཏེ རང་ཤ་སྟེར་ལའང་གུས་པར་
བྱས་པའི་གང་ཟག་ཡིན་པའི་ཕྱིར། དེ་འདྲའི་རྟགས་ཆོས་ཅན། སྣང་དུ་མི་རུང་
བའི་ཡོན་ཏན་དཔོག་པའི་རྒྱུར་ཡང་འགྱུར་བ་ཡིན་ཏེ། སྟོང་ཉིད་མངོན་སུམ་དུ་
རྟོགས་པའི་ཡེ་ཤེས་ཀྱི་རྩིས་ཟིན་པའི་སྙིང་རྗེས་ཀུན་ནས་སློང་བའི་སྤྱོད་པ་ཡིན་
པའི་ཕྱིར ས་དེར་སྦྱིན་པའི་ཕར་ཕྱིན་ལྷག་པ་ཡིན་གྱི་ཕར་ཕྱིན་གཞན་རྣམས་
མེད་པ་ནི་མ་ཡིན་ནོ།
ོ གཉིས་པ་སྦྱིན་པའི་བསྔགས་པ་ལ། རྒྱལ་བས་དང་པོར་སྦྱིན་པའི་
གཏམ་མཛད་པའི་རྒྱུ་མཚན གཏོང་བ་པོ་ཚུལ་དང་མི་མཐུན་ཡང་གནས་
སྐབས་དང་མཐར་ཐུག་གི་བདེ་བ་སྐྱེད་ཚུལ། བྱང་སེམས་ལ་བདེ་བ་མྱུར་དུ་སྐྱེད་
ཚུལ༑ དེ་དག་གི་དོན་བསྡུ་བ། རྒྱལ་སྲས་ལ་བདེ་བ་སྐྱེད་ཚུལ་བྱེ་བྲག་ཏུ་བཤད་
པ་དང་ལྔའོ།
དང་པོ་ནི། སྐྱེ་བོ་འདི་ཀུན་བདེ་བ་མངོན་འདོད་ཅིང༌། །མི་རྣམས་བདེ་
87

བའང་ལོངས་སྤྱོད་མེད་མིན་ལ། །ལོངས་སྤྱོད་ཀྱང་ནི་སྦྱིན་ལས་འབྱུང་མཁྱེན་
ནས༑ ༑ཐུབ་པས་དང་པོར་སྦྱིན་པའི་གཏམ་མཛད་དོ།།ཞེས་པ་སྟེ། སོ་སོའི་སྐྱེ་
བོ་འདི་ཀུན་བཀྲེས་སྐོམ་ཚ་གྲང་སོགས་སེལ་བའི་ཚོར་བ་བདེ་བ་མངོན་པར་
འདོད་ཅིང༌། མི་ཡིས་གཙོས་པའི་འགྲོ་བ་ཆེ་ཕྲ་རྣམས་ཀྱི་སྡུག་བསྔལ་ཕྱིར་
བཅོས་པའི་བདེ་བའང་རྒྱུ་ལོངས་སྤྱོད་མེད་ན་འབྱུང་བ་མིན་ལ། ལོངས་སྤྱོད་
ཀྱང་ནི་རྒྱུ་བསོད་ནམས་བྱ་བའི་སྦྱིན་པ་ལས་འབྱུང་བ་མཁྱེན་ནས། ཐུབ་པས་
ཚུལ་ཁྲིམས་སོགས་ཀྱི་དང་པོར་སྦྱིན་པའི་གཏམ་མཛད་ནས་དེ་ལ་འཇུག་པར་
བྱེད་དོ།
གཉིས་པ་ལ། གནས་སྐབས་དང་མཐར་ཐུག་གི་རྒྱུ་བྱེད་ཚུལ་གཉིས་
ལས༑
དང་པོ་ནི། སྙིང་རྗེ་དམན་ཞིང་ཤིན་ཏུ་རྩུབ་སེམས་ཅན། །རང་དོན་
ལྷུར་ལེན་ཉིད་དུ་གྱུར་པ་གང་། །དེ་དག་གི་ཡང་འདོད་པའི་ལོངས་སྤྱོད་རྣམས།།
སྡུག་བསྔལ་ཉེར་ཞིའི་རྒྱུར་གྱུར་སྦྱིན་ལས་བྱུང༌། །ཞེས་པ་སྟེ། གཏོང་བ་པོ་
ཚུལ་དང་མི་མཐུན་པ་གཞན་ཕན་གྱི་སྙིང་རྗེ་དམན་ཞིང་གཏོང་བའི་ཚེ་ན་ཚོང་པས་
ནོར་ཆུང་ངུ་ཚོང་ནས་ཆེན་པོ་རྙེད་པར་བྱེད་པ་ལྟ་བུ་གཞན་ཁྱད་གསོད་ཀྱི་རྒྱུད་
ཤིན་ཏུ་རྩུབ་པའི་སེམས་པ་ཅན། ཚེ་འདིའི་སྙན་གྲགས་དང་ཕྱི་མ་མཐོ་རིས་
ཐོབ་པའི་རང་དོན་འབའ་ཞིག་ལྷུར་ལེན་པ་ཉིད་དུ་གྱུར་པ་གང་ཡིན་པ། སྦྱིན་པ་
ཚུལ་བཞིན་བཏང་བ་མིན་པ་དེ་དག་གི་ཡང་རང་ཉིད་གང་འདོད་པའི་བདེ་བའི་
88

ལོངས་སྤྱོད་རྣམས། འབྲས་བུ་བཀྲེས་སྐོམ་གྱི་སྡུག་བསྔལ་ཉེ་བར་ཞི་བའི་རྒྱུར་
གྱུར་པའི་སྦྱིན་པ་བཏང་བ་ལས་བྱུང་བ་ཡིན་ནོ། ཞེས་གནས་སྐབས་འཁོར་བའི་
གནས་འདིར་ཡང་བདེ་བའི་ལོངས་སྤྱོད་ཀྱི་རྒྱུ་སྦྱིན་པ་ཡིན་པར་བསྟན་ཏོ།
གཉིས་པ་ནི། འདི་ཡང་སྦྱིན་པའི་སྐབས་ཀྱི་ནམ་ཞིག་ཚེ། །འཕགས་
པའི་སྐྱེ་བོ་དང་འཕྲད་མྱུར་དུ་འཐོབ། །དེ་ནས་སྲིད་རྒྱུན་ཡང་དག་བཅད་བྱས་ཏེ ༎
དེ་ཡི་རྒྱུ་ཅན་ཞི་བར་འགྲོ་བར་འགྱུར། །ཞེས་པ་སྟེ། སྙིང་རྗེ་དང་བྲལ་བའི་
གཏོང་བ་པོ་ཉན་རང་གི་རིགས་ཅན་འདི་ཡང་སྦྱིན་པ་གཏོང་བའི་སྐབས་ཀྱི་དུས་
ནམ་ཞིག་གི་ཚེ། སྦྱིན་པ་ལེན་པ་པོ་འཕགས་པའི་སྐྱེ་བོ་དང་འཕྲད་པ་མྱུར་དུ་
འཐོབ་སྟེ། འཕགས་པ་རྣམས་གཏོང་བ་པོའི་གནས་སུ་བསོད་སྙོམས་ལ་རང་
བྱོན་ནམ་སྤྱན་དྲངས་པའི་ཕྱིར། དེ་ནས་འཕགས་པས་འཁོར་བ་ལས་གྲོལ་བའི་
ཆོས་བསྟན་པ་ལས་འཕགས་ལམ་མངོན་དུ་བྱས་ཏེ་སྲིད་པ་འཁོར་བའི་རྒྱུན་དྲུང་
ནས་ཡང་དག་པར་བཅད་པར་བྱས་ཏེ། སྦྱིན་པ་དེ་ཡི་རྒྱུ་ཅན་འབྲས་བུ་ཉན་རང་
གི་ཞི་བར་འགྲོ་བར་འགྱུར་རོ། །ཞེས་མཐར་ཐུག་མྱང་འདས་ཀྱི་རྒྱུར་ཡང་
བསྟན་པ་ཡིན་ནོ།
གསུམ་པ་ནི། འགྲོ་ལ་ཕན་པར་དམ་བཅས་ཡིད་ཅན་རྣམས། །སྦྱིན་
པས་རིང་པོར་མི་ཐོགས་དགའ་བ་ཐོབ། ཅེས་པ་སྟེ བྱང་སེམས་མིན་པའི་
གཏོང་བ་པོ་རྣམས་ལ་ནི་སྦྱིན་པ་བཏང་བའི་དུས་དེ་མ་ཐག་ཏུ་སྦྱིན་འབྲས་ལ་
ལོངས་སྤྱོད་པ་མེད་ན་སྦྱིན་པ་ལ་མི་འཇུག་པ་སྲིད་ཀྱང་འགྲོ་བ་ལ་ཕན་པར་དམ་
89

བཅས་པའི་ཡིད་ཅན་བྱང་སེམས་རྣམས་ནི། སྦྱིན་པས་འབྲས་བུ་དུས་རིང་པོར་
མི་ཐོགས་པར་སྦྱིན་པ་བཏང་མ་ཐག་ཏུ་འབྲས་བུ་དགའ་བ་ཐོབ་སྟེ། ལེན་པ་པོ་
བདེ་བའི་ཆེད་དུ་གཏོང་བ་གང་ཞིག་དེ་སྦྱིན་པ་བཏང་མ་ཐག་ཏུ་གྲུབ་པའི་ཕྱིར།
རྒྱུ་མཚན་དེས་བྱང་སེམས་སྦྱིན་པ་ལ་མི་འཇུག་པ་ནམ་ཡང་མི་སྲིད་དོ།
བཞི་པ་ནི། གང་ཕྱིར་བརྩེ་བདག་བརྩེ་བདག་མ་ཡིན་པ། །དེ་ཕྱིར་སྦྱིན་
པའི་གཏམ་ཉིད་གཙོ་བོ་ཡིན། །ཞེས་པ་སྟེ། དང་པོ་སྦྱིན་པ་ལ་བསྔགས་པའི་
གཏམ་དེ་འདོད་བྱའི་གཙོ་བོ་ཡིན་ཏེ། གང་གི་ཕྱིར་ཇི་སྐད་བཤད་པའི་ཚུལ་
ལྟར་བརྩེ་བའི་བདག་ཉིད་ཅན་གྱི་བྱང་སེམས་དང༌། བརྩེ་བའི་བདག་ཉིད་མ་
ཡིན་པའི་སོ་སྐྱེ་ཉན་རང་རྣམས་ཀྱི་མངོན་མཐོ་ངེས་ལེགས་མཐའ་དག་གི་རྒྱུ་སྦྱིན་
པ་ཡིན་པ་དེའི་ཕྱིར་ཐོག་མར་སྦྱིན་པའི་གཏམ་ཉིད་གཙོ་བོ་ཡིན་ནོ།
ལྔ་པ་ལ། དངོས་དང་། སྡུག་བསྔལ་འབྱུང་ཡང་གཞན་དོན་འཕེལ་
བའི་རྒྱུར་འགྱུར་བའོ།
.9 དང་པོ་ནི ཇི་ལྟར་བྱིན་ཅིག་ཅེས་སྒྲ་ཐོས་བསམ་ལས། །རྒྱལ་སྲས་
བདེ་འབྱུང་དེ་ལྟར་ཐུབ་རྣམས་ལ། །ཞི་བར་ཞུགས་པས་བདེ་བ་བྱེད་མིན་ན།
ཐམས་ཅད་བཏང་བས་ལྟ་ཞིག་སྨོས་ཅི་དགོས། །ཞེས་པ་སྟེ། ཇི་ལྟར་ན་སློང་མོ་
པས་བྱིན་ཅིག་ཅེས་སློང་བའི་སྒྲ་ཐོས་པ་ན། བདག་ལ་སློང་བ་ཡིན་ནོ་བསམ་པ་
ལས༑ རྒྱལ་སྲས་དེ་ལ་བདེ་བ་འབྱུང་བ་དེ་ལྟར་ཐུབ་པ་ཉན་རང་རྣམས་ལ་
འཁོར་བའི་སྡུག་བསྔལ་ཀུན་ཞི་བར་ཞུགས་པའི་འགོག་པ་ཐོབ་པའི་བདེ་བས་
90

ཀྱང་བདེ་བར་བྱེད་པ་མིན་ན། ཕྱི་ནང་གི་དངོས་པོ་ཐམས་ཅད་གཞན་ལ་བཏང་
བས་ནི་བྱང་སེམས་ལ་བདེ་བ་ཆེས་འབྱུང་བ་ནི་ལྟ་ཞིག་སྨོས་ཅི་དགོས་ཏེ་མི་
དགོས་སོ།
གཉིས་པ་ནི། ལུས་བཅད་སྟེར་ཞིང་བདག་གི་སྡུག་བསྔལ་གྱིས།
གཞན་དག་རྣམས་ཀྱི་དམྱལ་བ་ལ་སོགས་པའི། །སྡུག་བསྔལ་རང་རིག་ཉིད་དུ་
མཐོང་ནས་ནི །དེ་གཅད་བྱ་ཕྱིར་མྱུར་དུ་བརྩོན་འགྲུས་རྩོམ། །ཞེས་པ་སྟེ
ཆགས་པ་མེད་པའི་གནས་སྐབས་མ་ཐོབ་པའི་བྱང་སེམས་ཚོགས་སྦྱོར་བ་ལྟ་བུ་
ཞིག་གིས་རང་གི་ལུས་ཀྱི་ཤ་བཅད་དེ་གཞན་ལ་སྟེར་ཞིང་དེ་ལས་བྱུང་བའི་བདག་
གི་སྡུག་བསྔལ་གྱིས་གདུང་བས་མནར་བ་ལ་དཔགས་ནས་གཞན་དག་སེམས་
ཅན་རྣམས་ཀྱི་དམྱལ་བ་ལ་སོགས་པའི་ངན་སོང་གསུམ་གྱི་སྡུག་བསྔལ་ཆེས་
ཆེན་པོ་ནི་བདག་གི་ཤ་བཅད་པའི་སྡུག་བསྔལ་ལས་སྟོང་འགྱུར་དུ་ལྷག་པ་དེ་རང་
གིས་མངོན་སུམ་དུ་རིག་པ་ལྟ་བུ་ཉིད་དུ་མཐོང་ནས་ནི། རང་གི་སྡུག་བསྔལ་
རྩིས་མེད་དུ་བཏང་ནས་གཞན་གྱི་སྡུག་བསྔལ་དེ་རྒྱུན་གཅད་པར་བྱ་བའི་ཕྱིར་
རྫོགས་བྱང་ཐོབ་ཆེད་མྱུར་དུ་བརྩོན་འགྲུས་རྩོམ་པར་བྱེད་དོ། །ཆགས་པ་མེད་
པའི་ས་ཐོབ་སེམས་དཔའ་རྣམས་ནི་སེམས་མེད་བེམས་པོ་བཅད་པ་ལྟར་སྡུག་
བསྔལ་འབྱུང་བ་མི་སྲིད་དོ། །དེ་ཡང་རྒྱུ་སྡིག་པ་སྤངས་པས་ལུས་ཀྱི་སྡུག་
བསྔལ་དང༌། ཆོས་ཀྱི་གནས་ལུགས་ལ་མཁས་པས སེམས་ཀྱི་སྡུག་བསྔལ་
ཡང་མེད་དེ། སྤྱོད་འཇུག་ལས། སྡིག་པ་སྤངས་ཕྱིར་སྡུག་བསྔལ་མེད། །
91

མཁས་པའི་ཕྱིར་ན་མི་དགའ་མེད། །འདི་ལྟར་ལོག་པར་རྟོག་པ་དང་། །སྡིག་
པས་སེམས་དང་ལུས་ལ་གནོད། །བསོད་ནམས་ཀྱི་ནི་ལུས་བདེ་ལ། །མཁས་པ་
ཡིས་ནི་སེམས་བདེ་ན། །གཞན་དོན་འཁོར་བར་གནས་ཀྱང་ནི། །སྙིང་རྗེ་ཅན་
དག་ཅི་སྟེ་སྐྱོ། །ཞེས་གསུངས་སོ།
གསུམ་པ་སྦྱིན་པའི་རྣམ་དབྱེ་ལ། སྤྱི་དོན་དང་གཞུང་དོན་གཉིས་ལས།
དང་པོ་ལ། ཕ་རོལ་ཏུ་ཕྱིན་པའི་སྒྲ་བཤད་པ། སྒྲ་བཤད་དང་མཐུན་
པའི་དངོས་མིང་འཇུག་པའི་གཞི།བཏགས་མིང་དུ་འཇུག་པའི་གཞི་དང་གསུམ་
མོ༑
དང་པོ་ནི། རང་འགྲེལ་ལས། དེ་ལ་ཕ་རོལ་ཞེས་བྱ་བ་ནི། གང་
འཁོར་བའི་རྒྱ་མཚོའི་ཕར་འགྲམ་དང་ངོགས་ཏེ། ཉོན་མོངས་པ་དང་ཤེས་བྱའི་
སྒྲིབ་པ་མ་ལུས་པ་སྤངས་པའི་རང་བཞིན་མངའ་བའི་སངས་རྒྱས་ཉིད་དོ། །ཕ་
རོལ་ཏུ་སོན་པ་ནི་ཕ་རོལ་ཏུ་ཕྱིན་པའོ་ཞེས་བྱ་སྟེ། ཞེས་པས། ཕར་ཕྱིན་ཞེས་པའི་
སྒྲ་དོན་དང་ཤེར་ཕྱིན་གྱི་མཚན་གཞི་འབྲས་བུ་ཤེར་ཕྱིན་དང་སྦྱར་ནས་བསྟན
ཚིག་ཕྱི་མ་ཡོད་ན་མི་མངོན་པར་མི་བྱའོ། ཞེས་བྱ་བའི་མཚན་ཉིད་འདིས་ལས་
ཀྱི་རྣམ་པར་དབྱེ་བ་མི་མངོན་པར་མ་བྱས་པས་གཟུགས་སུ་འགྱུར་བའམ་པྲེ་ཥོ་ད་
ར་ལ་སོགས་པ་ཡིན་པའི་ཕྱིར་ཕྱི་མའི་མཐའ་ཅན་ཉིད་དུ་བཞག་གོ །ཞེས་པས་
ལེགས་སྦྱར་དུ་ཕ་རོལ་ཏུ་ཕྱིན་པ་ཞེས་པའི་ཡི་གེའི་སྒྲུབ་ཚུལ་བསྟན་ཏེ། དེ་ཡང་
ཕ་རོལ་གྱི་སྐད་དོད་ལ་པ་ར་དང་ཕྱིན་པའི་སྐད་དོད་ལ་ཨི་ཏ་ཞེས་ཡོད་པའི་པ་ར་
92

ལ་རྣམ་དབྱེ་གཉིས་པའི་གཅིག་ཚིག་ཨམ་བྱིན་པས་པ་ར་ཨམ་ཞེས་སུ་གྱུར། ཨ་
བརྗོད་བྲལ་ཡིན་པས་ཕྱིས་ཏེ་པར་མ་ཞེས་ཕ་རོལ་ཏུ་ཞེས་པའི་དོན་ཡིན། སྒྲའི་
བསྟན་བཅོས་ལས།ཚིག་ཕྱི་མ་ཡོད་ན་མི་མངོན་པར་མི་བྱའོ། །ཞེས་པས་ཚིག་
ཕྱི་མ་ཨི་ཏ་ཡོད་པས་ཚུ་རོལ་གྱི་རྣམ་དབྱེ་གཉིས་པའི་མ་མི་མངོན་པའམ་མེད་པ་
མ་བྱས་པར་ཕ་རོལ་གྱི་ཨི་ཏ་ཞེས་པའི་ཨི་ཚུ་རོལ་གྱི་མ་སྲོག་མེད་ལ་དྲངས་པས།
པ་ར་མི་ཏ་སྟེ་ཕ་རོལ་ཏུ་ཕྱིན་ཞེས་པའི་དོན་དུ་གྲུབ་པ་ནི། པྲེ་ཥོད་རའི་བསྡུ་
བའམ་གཟུགས་མཛེས་པའི་ཆེད་དུ་ཡང་མའི་མཐའ་ཅན་བཞག་པ་ཡིན་ནོ།
གཉིས་པ་ནི ཤེས་རབ་གཞིར་བཟུང་ནས་དེ་ལ་ཕ་རོལ་ཏུ་ཕྱིན་པ་བྱེ་
བྲག་ཏུ་བཤད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཞེས་པར་འགྱུར་ཏེ། རང་
འགྲེལ་ལས།ཤེས་རབ་བཟུང་ནས་བྱེ་བྲག་ཏུ་བཤད་པ་ཡིན་ཏེ། ཞེས་གསུངས་
སོ༑ ༑འོན་ཀྱང་དེ་ནི་སྤྱིར་ཤེས་རབ་ཀྱི་ཕར་ཕྱིན་ཙམ་ལ་མི་གོ་བར། བྱེ་བྲག་སྒྲ་
བཤད་དང་མཐུན་པའི་དབང་དུ་བྱས་ནས་འབྲས་བུ་ཤེར་ཕྱིན་ལ་གོ་དགོས་སོ།།
གསུམ་པ་ནི། ས་དང་པོར་ཐོབ་པའི་སྦྱིན་པའི་ཕར་ཕྱིན་སོགས་སློབ་
པའི་རྒྱུད་ཀྱི་ཕར་ཕྱིན་ནི་སྒྲ་བཤད་ཅན་གྱི་འབྲས་བུ་ཤེར་ཕྱིན་དབང་བཙན་ད་དུ་བྱས་
ནས་ཕ་རོལ་ཏུ་ཕྱིན་པ་དང་འདྲ་བས་ཕ་རོལ་ཏུ་ཕྱིན་པའི་མིང་བཏགས་པ་ཡིན་ཏེ།
ཅི་ལྟར་འདྲ་ན་ཡོངས་སུ་བསྔོ་བའི་ཁྱད་པར་གྱིས་ཕ་རོལ་ཏུ་འགྲོ་བར་འགྱུར་བ་
ཡིན་པའི་ཕྱིར། དེ་ཉིད་ལས། སྦྱིན་པ་ལ་སོགས་པ་རྣམས་ནི་ཕ་རོལ་ཏུ་ཕྱིན་པ་
དང་འདྲ་བས་ཕ་རོལ་ཏུ་ཕྱིན་པ་ཡིན་ནོ།
93

ཡོངས་སུ་བསྔོ་བའི་ཁྱད་པར་གྱིས་ཕ་རོལ་ཏུ་འགྲོ་བ་ལ་ངེས་པར་བཞག་ནས་
སྦྱིན་པས་ཕ་རོལ་ཏུ་ཕྱིན་པའི་མིང་རྙེད་པར་འགྱུར་རོ། །ཚུལ་ཁྲིམས་ལ་སོགས་
པ་འཆད་པར་འགྱུར་པ་དག་ཀྱང་དེ་བཞིན་དུ་རིག་པར་བྱའོ། །ཞེས་གསུངས་
པས་སོ། །དེས་ན་འདིར་ཕ་རོལ་ཏུ་ཕྱིན་ཞེས་པའི་སྒྲ་བཤད་དང་མཐུན་པ་དབང་
བཙན་དུ་བྱས་ཏེ་ཕྱིན་ཟིན་གྱི་མཁྱེན་པ་གཞིར་བཟུང་ནས་གསུངས་པ་ཡིན་ལ
སྤྱིར་སློབ་ལམ་དུ་ཤེར་ཕྱིན་མེད་པ་ནི་མིན་ཏེ། ཕར་ཕྱིན་དྲུག་གི་ནང་ཚན་དུ་
འགྱུར་པའི་ཤེས་རབ་ཕར་ཕྱིན་ཡོད་པའི་ཕྱིར། མདོར་ན་དཔལ་སྤྲུལ་སྤྱི་དོན་
ལས༑ ཆོས་ཐམས་ཅད་སྤྲོས་བྲལ་མངོན་སུམ་དུ་རྟོགས་པའི་མཁྱེན་པ་གང་མི་
གནས་པའི་མྱང་འདས་སུ་ཕྱིན་པའམ་ཕྱིན་བྱེད་ཤེར་ཕྱིན་གྱི་མཚན་ཉིད་དུ་
གསུངས་པ་བཞིན་འདིར་ཡང་མི་གནས་པའི་མྱང་འདས་སུ་ཕྱིན་ཟིན་དང་ཕྱིན་
བྱེད་གཉིས་སུ་ཡོད་པ་གཞིར་བཟུང་ནས་དང་པོའི་དབང་དུ་བྱས་ནས་ཕར་ཕྱིན་
དངོས་སངས་རྒྱས་ཀྱི་ས་དང་། ལམ་ལ་བཏགས་པ་བ་ཞེས་གསུངས་པ་ཡིན་
གྱི༑ ཕྱིན་བྱེད་ཀྱི་དབང་དུ་བྱེད་པའི་ཕར་ཕྱིན་ཀྱང་ཅིས་མི་བཞེད་དེ་སྐབས་ཐོབ་སོ་
སོར་ཤན་འབྱེད་པ་ནི་གཞུང་ལུགས་གང་འཆད་ཀྱང་མེད་མི་རུང་བའི་གནད་དམ་
པའོ༑ ༑
གཉིས་པ། གཞུང་དོན་ལ་འཇིག་རྟེན་ལས་འདས་མ་འདས་ཀྱི་ཕར་
ཕྱིན་གཉིས་ཀྱི་དང་པོ་ནི། །སྦྱིན་པ་སྦྱིན་བྱ་ལེན་པོ་གཏོང་པོས་སྟོང༌། །འཇིག་་
རྟེན་འདས་པའི་ཕ་རོལ་ཕྱིན་ཅེས་བྱ། ཞེས་པ་སྟེ། སྦྱིན་པའི་ཕ་རོལ་ཏུ་ཕྱིན་པ་
94

ཞེས་བྱ་བ་འདི་ཡང་། སྦྱིན་བྱ་རྫས་དང་ལེན་པོ་སློང་མོ་བ་དང་གཏོང་བ་པོ་རང་
ཉིད་ལྟ་བུ་འཁོར་གསུམ་ལ་དམིགས་པ་མེད་པའི་སྟོང་ཉིད་རྟོགས་པའི་ཡེ་ཤེས་
ཀྱིས་རྩིས་ཟིན་ན་འཇིག་རྟེན་ལས་འདས་པའི་སྦྱིན་པའི་ཕ་རོལ་ཏུ་ཕྱིན་པ་ཞེས་བྱ་
शेབར་ཤེར་ཕྱིན་གྱི་མདོ་ལས་གསུངས་པ་ལྟར། རང་འགྲེལ་ལས་ཀྱང་།
དམིགས་པ་ནི་འཇིག་རྟེན་ལས་འདས་པའི་ཕྱིར་ལ། ཞེས་དང་། དེ་ནི་བྱང་ཆུབ་
སེམས་དཔའི་གནས་སྐབས་མ་ཐོབ་པ་དག་གིས་ཤེས་པར་མི་ནུས་སོ། ཞེས་
གསུངས༑ གཉིས་པ་ནི། གསུམ་པོ་དག་ལ་ཆགས་སྐྱེས་གྱུར་པ་དེ།
འཇིག་རྟེན་པ་ཡི་ཕ་རོལ་ཕྱིན་ཅེས་བསྟན། ཅེས་པ་སྟེ། དེ་ལྟར་འཁོར་གསུམ་
པོ་དག་ལ་བདེན་འཛིན་དང་མཚན་འཛིན་དང་གཉིས་སུ་འཛིན་པའི་ཆགས་པ་
སྐྱེས་པར་གྱུར་པའི་སྦྱིན་པ་དེ་ནི་འཇིག་རྟེན་པའི་ཕ་རོལ་ཏུ་ཕྱིན་པ་ཞེས་བྱ་བར་
བསྟན་ཏེ། དེ་ཉིད་ལས། དམིགས་པ་ནི་ཐ་སྙད་ཀྱི་བདེན་པས་བསྡུས་པ་ཉིད་ཀྱི་
ཕྱིར་འཇིག་རྟེན་པ་ཉིད་ཡིན་པའི་ཕྱིར་རོ། །ཞེས་གསུངས། དེ་ཡང་འཁོར་
གསུམ་དུ་རྟོགས་པའི་རྣམ་རྟོག་ལ་ཕྲ་རགས་ཀྱི་སྒོ་ནས་དབྱེ་ན། འཁོར་གསུམ་དུ་
བདེན་པར་རྟོག་པ་སོ་སྐྱེས་རྣམས་ཀྱི་བུམ་པ་བདེན་པར་འཛིན་པ་ལྟ་བུ། འཁོར་
གསུམ་དུ་མཚན་མར་རྟོག་པ། དཔེར་ན། སྒྱུ་མ་མཁན་གྱིས་རང་གི་སྒྱུ་མས་
སྤྲུལ་པའི་བུད་མེད་ལ་དབྱིབས་སོགས་སུ་མཚན་མར་འཛིན་པ་ལྟར་མ་དག་ས་
བདུན་སྐབས་མཚན་མར་འཛིན་པ་ཡོད་པ་དང༌འཁོར་གསུམ་དུ་གཉིས་སུ་
འཛིན་པ་ཕྲ་མོ་ནི། མདོ་རྒྱན་ལས། འདུ་ཤེས་གཉིས་ཀྱིས་མི་གཡོའི་ཕྱིར། ཞེས་
95

པ་ལྟར། དག་པ་ས་གསུམ་དུ་ཡོད་པ་དང་མེད་པའི་མཚན་མར་འཛིན་པའི་འདུ་
ཤེས་མེད་ཀྱང་གཉིས་སྣང་གིས་བསླད་པའི་འཛིན་པ་ཕྲ་མོའི་ཆ་རྗེས་ཐོབ་ན་ཡོད།
དེས་ན་འཕགས་པའི་རྗེས་ཐོབ་ན་མཚན་འཛིན་དང་གཉིས་འཛིན་དེས་བསླད་པའི་
སྦྱིན་སོགས་ནི་འཇིག་རྟེན་པའི་ཕར་ཕྱིན་ནོ་ཞེས་ལྟ་གྲུབ་ཤན་འབྱེད་ཀྱི་འགྲེལ་པར་
གསུངས༑ འདིར་འཇིག་རྟེན་འདས་མ་འདས་ཀྱི་ཕར་ཕྱིན་གཉིས་ཀ་ས་དང་པོའི་
དབྱེ་བ་ཡིན་པར་མཁས་དབང་གོ་བོས་གསུངས་ཀྱང་ཚོགས་སྦྱོར་ན་འཇིག་རྟེན་
པའི་ཕར་ཕྱིན་མེད་པ་ནི་མིན་ཏེ། རང་འགྲེལ་ལས། ཁོང་ཁྲོ་བའི་བསམ་པ་སྐད་
ཅིག་ཙམཞིག་སྐྱེས་ན་ཡང་དེ་ཙམ་གྱིས་བསྐལ་པ་བརྒྱར་བསགས་པའི་བསོད་
ནམས་ཀྱི་ཚོགས་སྔར་བསྟན་པའི་སྦྱིན་པ་དང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་
གོམས་པ་ལས་བསྐྱེད་པ་འཇོམས་པར་འགྱུར་ན་ཞེས་གསུངས་པ་གང་ཞིག་
འཕགས་ས་ཐོབ་ནས་ཁོང་ཁྲོས་དགེ་རྩ་འཇོམས་པ་མི་སྲིད་པས་སོ།
གསུམ་པ་ས་ཡི་ཡོན་ཏན་བརྗོད་པས་མཇུག་བསྡུབ་ནི དེ་ལྟར་རྒྱལ་
བའི་སྲས་ཀྱི་ཡིད་ལ་རབ་གནས་ཤིང་། །དམ་པའི་རྟེན་ལ་འོད་ཆགས་མཛེས་པ་
རྙེད་གྱུར་པའི། དགའ་བ་འདི་ནི་ནོར་བུ་ཆུ་ཤེལ་ཇི་བཞིན་དུ། །མུན་པོ་སྟུག་པོ་
ཐམས་ཅད་རྣམ་པར་བསལ་ནས་རྒྱལ། །ཞེས་པ་སྟེ། གོང་དུ་བཤད་པའི་ཚུལ་
གྱིས་དེ་ལྟར་སེམས་བསྐྱེད་པ་དང་པོ་ཐོབ་པའི་རྒྱལ་བའི་སྲས་ཀྱི་ཡིད་ལ་རབ་ཏུ་
གནས་ཤིང་དམ་པའི་རྟེན་བྱང་ཆུབ་ཀྱི་སེམས་ལ་རྣམ་པར་མི་རྟོག་པའི་ཡེ་
ཤེས་ཀྱི་འོད་ཆགས་ཤིང༌། མི་མཐུན་ཕྱོགས་ཀྱི་དྲི་མ་མེད་པས་མཛེས་པ་རྙེད་
96

པར་གྱུར་པའི་ས་རབ་ཏུ་དགའ་བ་དེ་ནི། དཔེར་ན་ནོར་བུ་ཆུ་ཤེལ་ལས་གྲུབ་པའི་
ཟླ་བའི་དཀྱིལ་འཁོར་ཉ་གང་བས་མུན་པ་ཐམས་ཅད་སེལ་བ་ཇི་ལྟ་བ་བཞིན་དུ།
རང་གི་མི་མཐུན་ཕྱོགས་ཀྱི་སྒྲིབ་པ་གཉིས་ཀྱི་མུན་པ་སྟུག་པོ་ཐམས་ཅད་ཀྱང་
བསལ་ནས་རྣམ་པར་རྒྱལ་བར་གྱུར་པ་ཡིན་ནོ།
གསུམ་པ་མཚན་ནི། དབུ་མ་ལ་འཇུག་པའི་རྣམ་བཤད་རབ་གསལ་
འོད་སྣང་གསར་པ་ལས་སེམས་བསྐྱེད་པ་དང་པོའི་བཤད་པའོ།། །།
༈ ས་གཉིས་པ་དྲི་མ་མེད་པ་བཤད་པ་ལ། སྤྱི་དོན་གཞུང་དོན་མཚན་
དང་གསུམ་ལས
དང་པོ་ནི། ས་གཉིས་པ་དྲི་མ་མེད་པ་ལ། ངོ་བོ་ཐེག་ཆེན་སྒོམ་ལམ་
ཆུང་ངུའི་ཆུང་ངུའི་གནས་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་
རྟེན་བྱེད་པ། ངེས་ཚིག། འཆལ་ཚུལ་རྩོལ་བའི་དྲི་བྲལ་ཕྱིར། དྲི་མ་མེད་པའི་
ས་ཞེས་བྱ། ཞེས་སོ །སྤོང་བའི་ཁྱད་པར་ཁམས་གསུམ་གྱི་སྒོམ་སྤང་ཆེན་
པོའི་ཆེན་པོ་ཞེ་དྲུག་སྤངས། རྟོགས་པའི་ཁྱད་པར་ཆོས་ཉིད་མཆོག་གི་དོན་དུ་
རྟོགས༑ ཀུན་རྫོབ་ཀྱི་ཡོན་ཏན་སྟོང་ཕྲག་བཅུ་གཉིས་ཐོབ། ཤས་ཆེ་བའི་ཁྱད་
པར་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ཤས་ཆེ། སྐྱེ་བ་འཛིན་པའི་ཁྱད་པར་གླིང་
97

བཞི་ལ་དབང་བའི་འཁོར་ལོས་སྒྱུར་བའི་རྒྱལ་པོའི་སྐྱེ་བ་འཛིན་ནུས་པའོ།
གཉིས་པ་ལ་ཚུལ་ཁྲིམས་རྣམ་པར་དག་པའི་སྒོ་ནས་ས་ཡི་ངོ་བོ་བསྟན་
པ༑ ཞར་ལ་ཚུལ་ཁྲིམས་ཀྱི་བསྔགས་པ་བཤད་པ། སའི་ཡོན་ཏན་བརྗོད་པས་
མཇུག་བསྡུ་བ་དང་གསུམ་ལས།
དང་པོ་ལ་དངོས་དང༌། ཚུལ་ཁྲིམས་རྣམ་པར་དག་ཚུལ་རྒྱས་པར་
བཤད་པ་གཉིས་ཀྱི་དང་པོ་ནི། དེ་ཚུལ་ཕུན་ཚོགས་ཡོན་ཏན་དག་ལྡན་ཕྱིར། །རྨི་
ལམ་དུའ ང་འཆལ་ཁྲིམས་དྲི་མ་སྤངས། །ཞེས་པ་སྟེ། ས་གཉིས་པ་ལ་གནས་
པའི་བྱང་ཆུབ་སེམས་དཔའ་དེ་རང་སའི་ཚུལ་ཁྲིམས་ཕུན་སུམ་ཚོགས་པའི་ཡོན་
ཏན་དང་ལྡན་པའི་ཕྱིར། སད་པའི་ཚེ་ལྟ་ཅི་རྨི་ལམ་དུའང་འཆལ་ཁྲིམས་ཀྱི་དྲི་
མ་སྤངས་པ་ཡིན་ནོ། །སྤྱིར་བྱང་སེམས་ཀྱི་དོན་དམ་པའི་ས་ལ་དབྱེ་བ་མེད་ཀྱང་
མེད་ན་མི་འབྱུང་བའི་ཚུལ་ཁྲིམས་ཀྱི་ཕར་ཕྱིན་སོགས་ལྷག་པ་ལས་ས་གཉིས་པ་
སོགས་བཞག་པ་ཡིན་ཏེ། རང་འགྲེལ་ལས ས་ཞེས་བྱ་བ་ཤེས་པའི་ཁྱད་པར་
ཐམས་ཅད་ནི་རང་བཞིན་གཅིག་པ་ཉིད་ཀྱིས་ཕྱིར། དེ་མེད་ན་མི་འབྱུང་བའི་ཚུལ་
ཁྲིམས་ཀྱི་ཕ་རོལ་དུ་ཕྱིན་པ་ལ་སོགས་པ་ཕུལ་དུ་བྱུང་བ་ཉིད་ལས་སེམས་བསྐྱེད་
པ་གཉིས་པ་ལ་སོགས་པའི་ཁྱད་པར་སྟོན་པར་བྱེད་དོ། །ཞེས་གསུངས་པས་སོ།།
སྐབས་འདིར་རྩ་འགྲེལ་གཉིས་ཀྱིས་ཚུལ་ཁྲིམས་ཀྱི་སྒྲ་དོན། ངོ་བོ། ཕུན་སུམ་
ཚོགས་པའི་ཚད་བཅས་བསྟན་ཏེ། དང་པོ་ནི། ཤཱི་ལ་ཞེས་པའི་ཤི་ཏ་བསིལ་བ་
དང་༑ ལ་ཏི་ཐོབ་པ་ལ་འཇུག་པའི་དབང་དུ་བྱས་ཏེ། རང་འགྲེལ་ལས། དེ་ལ་
98

ཉོན་མོངས་པ་དང་དུ་མི་ལེན་པའི་ཕྱིར་དང་། སྡིག་པ་མི་འབྱུང་བའི་ཕྱིར་སེམས་
ཡིད་ལ་བཅག་པའི་མེ་ཞི་བས་བསིལ་བ་ཉིད་ཀྱི་ཕྱིར་རམ། བདེ་བའི་རྒྱུ་ཡིན་པ་
ཉིད་ཀྱིས་དམ་པ་དག་གི་བསྟེན་པར་བྱ་བ་ཉིད་ཀྱི་ཕྱིར་ན་ཚུལ་ཁྲིམས་ཏེ། ཞེས་
གསུངས་པས་སོ།
གཉིས་པ་ནི། སྤོང་སེམས་མཚུངས་ལྡན་དང་བཅས་པའམ། ཡང་
ན་སྤང་བྱ་བདུན་སྤོང་བའི་ཡིད་ཀྱི་དགེ་བ་གསུམ་དང་བཅས་ཏེ་དགེ་བའི་ལས་
ལམ་བཅུའོ། །དེ་ཉིད་ལས དེ་ཡང་སྤོང་བ་བདུན་གྱི་མཚན་ཉིད་ཅན་ནོ། །ཆོས་
གསུམ་པོ་མ་ཆགས་པ་དང་ཞེ་སྡང་མེད་པ་དང་ཡང་དག་པའི་ལྟ་བ་ནི་དེ་དག་
ཀུན་ནས་སློང་བར་བྱེད་པ་ཡིན་ཏེ། དེའི་ཕྱིར་ན་ཀུན་ནས་སློང་བར་བྱེད་པ་དང་
བཅས་པའི་དབང་དུ་བྱས་ནས་ལས་ཀྱི་ལམ་བཅུར་བཤད་དོ། །ཞེས་གསུངས་
པས་སོ། །
གསུམ་པ་ནི། རྨི་ལམ་དུ་ཡང་འཆལ་ཁྲིམས་དྲི་མ་སྤངས། །ཞེས་
གསུངས་པའི་ཕྱིར་རོ།
གཉིས་པ་ལ་མི་དགེ་བ་སྤངས་པས་དག་ཚུལ་དང་། ཤེས་རབ་ཀྱིས་
དག་ཚུལ་ལོ། །དང་པོ་ལ་སྒོ་གསུམ་གྱི་རྒྱུ་བ་དག་ཚུལ། ས་དང་པོ་བས་ལྷག་
ཚུལ༑ དེ་དཔེའི་སྒོ་ནས་བསྟན་པ་དང་གསུམ་ལས།
དང་པོ་ནི། ལུས་ངག་ཡིད་ཀྱི་རྒྱུ་བ་དག་གྱུར་པས །དམ་པའི་ལས་
ལམ་བཅུ་ཆར་གསོག་པར་བྱེད། །ཅེས་པ་སྟེ། ས་གཉིས་པའི་བྱང་སེམས་འདི་
99

ནི༑ ལུས་ངག་ཡིད་ཀྱི་རྒྱུ་བ་མི་མཐུན་པའི་དྲི་མ་དག་པར་གྱུར་པས། རྒྱུ་མཚན་
དེར་བརྟེན་དམ་པའི་ལས་ལུས་ངག་གི་སྤོང་བདུན་དང་ལམ་ཡིད་ཀྱི་དགེ་བ་ཀུན་
སློང་གསུམ་བཅས་ལས་ལམ་བཅུ་ཆར་ཡང་ངང་གིས་གསོག་པར་བྱེད་པ་ཡིན་
ཏེ༑ ས་བཅུ་པའི་མདོ་ལས། ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་
དྲི་མ་མེད་པ་ལ་གནས་པའི་བྱང་ཆུབ་སེམས་དཔའ་ནི་རང་བཞིན་གྱིས་སྲོག་
གཅོད་པ་སྤངས་པ་ཡིན་ཏེ། ཞེས་པ་ནས་སངས་རྒྱས་དང་ཆོས་དང་དགེ་འདུན་
ལ་བསམ་པ་ངེས་པ་ཡིན་ནོ། །ཞེས་པའི་བར་རང་འགྲེལ་དུ་དྲངས་པ་བཞིན་ནོ།།
གཉིས་པ་ནི། དགེ་བའི་ལམ་འདི་ལྟ་ཞིག་བཅུ་ཆར་ཡང༌།དེ་ལ་
ཀླགས་ཏེ་ཤིན་ཏུ་དག་པར་འགྱུར། །ཞེས་པ་སྟེ། ཅི་ལས་ཀྱི་ལམ་འདི་རྣམས་
སེམས་དང་པོ་བསྐྱེད་པའི་བྱང་སེམས་ཀྱིས་མི་གསོག་གམ་ཞེ་ན། དེས་ཀྱང་
གསོག་མོད། འོན་ཀྱང་ས་དང་པོའི་སེམས་དཔའ་ལས། དགེ་བའི་ལམ་འདི་ལྟ་
ཞིག་བཅུ་ཆར་ཡང་ས་གཉིས་པའི་སེམས་དཔའ་དེ་ལ་ཀླགས་ཏེ་ཤིན་ཏུ་དག་པར་
ང་བ་ཡིན་ཏེ། ས་འདི་ལ་གཙོ་བོ་ཚུལ་ཁྲིམས་ཕར་ཕྱིན་ལྷག་པ་ཐོབ་པ་ཡིན་
འགྱུར་
པའི་ཕྱིར།
གསུམ་པ་ནི། སྟོན་ཀའི་ཟླ་ལྟར་རྟག་ཏུ་རྣམ་དག་སྟེ། །ཞི་འོད་ཆགས་
པར་དེ་དག་གིས་རྣམ་མཛེས། །ཞེས་པ་སྟེ། བྱང་སེམས་དེ་ནི་དཔེར་ན་སྟོན་ཀའི་
དུས་ཀྱི་ཟླ་བ་སྤྲིན་དང་བྲལ་བ་ལྟར་རྟག་ཏུ་འཆལ་ཁྲིམས་ཀྱི་དྲི་མ་རྣམ་པར་དག་
སྟེ༑ ཟླ་བའི་ངོ་བོ་ཚ་གདུང་ཞི་བ་ལྟར་དབང་པོའི་སྒོ་བསྡམས་པས་ཞི་བ་དང་།
100

འོད་དཀར་གྱི་དྲྭ་བ་ཆགས་པར་ལྷ་མེར་གསལ་བ་ལྟར་ཚུལ་ཁྲིམས་ཀྱི་རྒྱན་གྱིས་
བརྒྱན་པ་སྟེ་དེ་དག་གིས་རྣམ་པར་མཛེས་སོ།
གཉིས་པ་ཤེས་རབ་ཀྱིས་དག་ཚུལ་ལ། དངོས་པོར་ལྟ་ན་ཚུལ་ཁྲིམས་
མི་དག་ཚུལ། བྱང་སེམས་ཀྱི་ཚུལ་ཁྲིམས་དངོས་འཛིན་དང་བྲལ་བར་བསྟན་
པ་གཉིས་ཀྱི་དང་པོ་ནི། གལ་ཏེ་དེ་ནི་ཁྲིམས་དག་རང་བཞིན་ལྟ། །དེ་ཕྱིར་དེ་
ནི་ཚུལ་ཁྲིམས་དག་མི་འགྱུར །ཞེས་པ་སྟེ། གལ་ཏེ་འདུལ་ཁྲིམས་ཉིས་བརྒྱ་ང་
གསུམ་དང་སྦྱངས་པའི་ཡོན་ཏན་བཅུ་གཉིས་ཀྱིས་ཚུལ་ཁྲིམས་དག་པའི་གང་
ཟག་དེ་ནི་རང་ཉིད་ཚུལ་ཁྲིམས་དག་པའི་རང་བཞིན་ཅན་དུ་ལྟ་ན། དེའི་ཕྱིར་དེ་ནི་
ཚུལ་ཁྲིམས་དག་པར་མི་འགྱུར་སྟེ། ཡུམ་ལས གལ་ཏེ་བྱང་ཆུབ་སེམས་
དཔའ་རྒྱལ་བའི་ལམ་སྤྱོད་པ། །སེམས་ཅན་འདི་དག་ཁྲིམས་ལྡན་འདི་དག་
ཁྲིམས་འཆལ་ཞེས། །སྣ་ཚོགས་འདུ་ཤེས་ཞུགས་པ་ཤིན་ཏུ་ཚུལ་ཁྲིམས་འཆལ།།
ཚུལ་ཁྲིམས་ཉམས་ཤིང་དེ་ལ་ཡང་དག་ཚུལ་ཁྲིམས་མེད། །ཅེས་སོ།
གཉིས་པ་ནི། དེ་ཕྱིར་དེ་ནི་རྟག་ཏུ་གསུམ་ཆར་ལ། །གཉིས་བློའི་རྒྱུ་བ་
ཡང་དག་བྲལ་བར་འགྱུར། །ཞེས་པ་སྟེ། རྒྱུ་མཚན་དེའི་ཕྱིར་ས་གཉིས་པའི་
བྱང་སེམས་དེ་ནི་རྟག་ཏུ་སེམས་ཅན་གང་ལ་སྤོང་བར་བྱེད་པ་དང་། སྤང་བྱ་གང་
ཞིག་སྤོང་བ་དང་། གང་ཟག་གང་གིས་སྤོང་བར་བྱེད་པ་དེ་གསུམ་ཆར་ལ་ཡང་
དངོས་འཛིན་དང་གཉིས་འཛིན་གྱི་བློའི་རྒྱུ་བ་མཐའ་དག་དང་ཡང་དག་པར་བྲལ་
བར་འགྱུར་ཞིང་ཚུལ་ཁྲིམས་རྣམ་པར་དག་པ་ཡིན་ཏེ། ཡུམ་ལས། གང་ལ་
101

བདག་གི་འདུ་ཤེས་སེམས་ཅན་འདུ་ཤེས་མེད། འདུ་ཤེས་འདོད་ཆགས་བྲལ་ལ་
སྡོམ་མིན་ག་ལ་ཡོད། །གང་ལ་སྡོམ་དང་སྡོམ་པ་མ་ཡིན་རློམས་སེམས་མེད།།
དེ་ནི་ཚུལ་ཁྲིམས་སྡོམ་པར་རྣམ་པར་འདྲེན་པས་གསུངས། །ཞེས་སོ། །
གཉིས་པ་ཞར་ལ་ཚུལ་ཁྲིམས་ཀྱི་བསྔགས་པ་བརྗོད་པ་ལ། སྤྱིར་
ཚུལ་ཁྲིམས་ཀྱི་བསྔགས་པ། བྱེ་བྲག་བྱང་སེམས་ཀྱི་ཚུལ་ཁྲིམས་ལ་བསྔགས་
པ༑ ཚུལ་ཁྲིམས་ཀྱི་དབྱེ་བ་བསྟན་པ་གསུམ་ལས
དང་པོ་ལ། ཚུལ་ཁྲིམས་འཆལ་བའི་ཉེས་དམིགས། ཚུལ་ཁྲིམས་ཀྱི་
ཡོན་ཏན་བསྟན་པའོ། །
དང་པོ་ལ་གསུམ། ངན་སོང་དུ་ལྟུང་བ། སྦྱིན་འབྲས་ལན་གཅིག་གིས་
རྫོགས་པ། ངན་སོང་ལས་མི་ཐར་བའོ།
དང་པོ་ནི། སྦྱིན་པས་ལོངས་སྤྱོད་དག་ནི་འགྲོ་ངན་ནའང་། །སྐྱེ་བོ་
ཚུལ་ཁྲིམས་རྐང་པ་ཉམས་ལས་བྱུང༌།ཞེས་པ་སྟེ། ཚུལ་ཁྲིམས་ནི་སྦྱིན་པ་
ལས་འབྲས་བུ་ཆེ་ཞིང་ཡོན་ཏན་གྱི་རྟེན་དུ་བསྟན་པ་ཡིན་ཏེ། སྦྱིན་པ་ལས་བྱུང་
བའི་ལོངས་སྤྱོད་ཕུན་སུམ་ཚོགས་པ་ཐོབ་པའི་ཉི་ཚེ་བའི་དམྱལ་བ་དང་ཀླུ་དང་ཡི་
དྭགས་རྫུ་འཕྲུལ་ཅན་དེ་དག་ནི་རྟེན་འགྲོ་བ་ངན་པའི་གནས་སུ་ལྷུང་བ་ཡང་སྐྱེ་བོ་
མཐོ་རིས་སུ་གོམ་པ་སྤོ་བའི་ཚུལ་ཁྲིམས་ཀྱི་རྐང་པ་ཉམས་པ་ལས་བྱུང་བ་ཡིན་ཏེ།
མདོ་ལས། ཚུལ་ཁྲིམས་འཆལ་པ་ངན་འགྲོ་དེར་འགྲོ་སྟེ། །དེ་ལ་ཐོས་པ་མང་
པོས་སྐྱོབ་མི་ནུས། །ཞེས་པ་ལྟར་ཡོན་ཏན་གཞན་རྣམས་ཀྱིས་ཀྱང་འབྲས་བུ་ཕུན་
102

སུམ་ཚོགས་པ་རྫོགས་པར་མི་འགྱུར་རོ། །
གཉིས་པ་ནི། སྐྱེད་བཅས་དངོས་འདུ་ཡོངས་སུ་ཟད་པས་ན། །ཕྱིན་
ཆད་འདི་ལ་ལོངས་སྤྱོད་འབྱུང་མི་འགྱུར། །ཞེས་པ་སྟེ། དཔེར་ན་མི་མཁས་པ་
ཞིག་ལ་སྒོར་ཁྲི་གཅིག་ཙམ་ཡོད་ན་དེ་གཞན་ལ་སྐྱེད་ཁར་བཏང་ནས་མ་དངུལ་དེ་
སྔར་ལས་ཇེ་ལྷག་ཏུ་སོང་ནས་ཚེ་གང་དཀའ་ཚེགས་མེད་པའི་ལོངས་སྤྱོད་ཕུན་
ཚོགས་འབྱུང་ཡང་། མི་བླུན་པའི་རང་བཞིན་ཅན་གྱིས་ནི་མ་དངུལ་སྐྱེད་དང་
བཅས་པ་རྫོགས་བཅུག་པས་ཕྱིན་ཆད་དེ་དབུལ་ཞིང་ཕོངས་པའི་སྡུག་བསྔལ་མྱོང་
བ་ལྟར། ཚུལ་ཁྲིམས་དང་མི་ལྡན་པའི་གང་ཟག་ནི་སྔོན་གྱི་དགེ་རྩའི་འབྲས་བུ་
སྐྱེད་དང་དེའི་རྒྱུ་དགེ་བའི་དངོས་པོ་འདུ་བ་དང་བཅས་ཟད་པས་ན་ཕྱིན་ཆད་དེ་ལ་
ལོངས་སྤྱོད་རྒྱུན་མི་འཆད་པ་འབྱུང་བར་མི་འགྱུར་རོ།
གསུམ་པ་ནི། གང་ཚེ་རང་དབང་འཇུག་ཅིང་མཐུན་གནས་པ། །
གལ་ཏེ་འདིས་བདག་འཛིན་པར་མི་བྱེད་ན། །གཡང་སར་ལྷུང་བས་གཞན་
དབང་འཇུག་འགྱུར་བ། །དེ་ལས་ཕྱིས་ནས་གང་གིས་སློང་བར་འགྱུར། །ཞེས་
པ་སྟེ། ཚུལ་ཁྲིམས་དང་བྲལ་བས་ལོངས་སྤྱོད་་རྫོགས་པར་འབྱུང་བ་རྙེད་དཀའ་
བ་མ་ཟད ངན་འགྲོར་སོང་བ་ལས་ཀྱང་ལྡང་དཀའ་སྟེ། དཔའ་བོ་མཐུན་པའི་་
ཡུལ་ན་འཆིང་བ་མེད་པར་གནས་པའི་དུས་ལྟར་གང་ཚེ་རང་དབང་གིས་བྱ་བ་
གང་ལའང་འཇུག་ལྡོག་བྱེད་ཅིང་མཐུན་པའི་ཡུལ་ལྷ་མི་འགྲོ་བར་གནས་པ་ན
གལ་ཏེ་འདིས་བདག་རང་ཉིད་ངན་འགྲོའི་གཡང་ས་ལས་འཛིན་པར་མི་བྱེད་ན།
103

དཔའ་བོ་བཅིངས་ནས་རི་སུལ་དུ་བསྐྱུར་བ་ལྟར། ངན་འགྲོའི་གཡང་སར་ལྷུང་
བ་ལས་ཀྱི་གཞན་དབང་ཁོ་ནས་འཇུག་པར་འགྱུར་བ་དེ་ལས་ཕྱི་ནས་གང་གིས་
སློང་བར་འགྱུར་ཏེ་སློང་བའི་ཐབས་མི་སྲིད་དེ། སྤྱོད་འཇུག་ལས། གང་ཚེ་
དགེ་སྤྱད་སྐལ་ལྡན་ཡང་། །དགེ་བ་བདག་གིས་མ་བྱས་ན། །ངན་སོང་སྡུག་
བསྔལ་ཀུན་རྨོངས་པ། །དེ་ཚེ་བདག་གིས་ཅི་བྱར་ཡོད། །ཅེས་པ་ལྟར་རོ།
གཉིས་པ་ཚུལ་ཁྲིམས་ཀྱི་ཡོན་ཏན་ལ། སྦྱིན་པའི་འོག་ཏུ་ཚུལ་ཁྲིམས་
ཀྱི་གཏམ་མཛད་པའི་རྒྱུ་མཚན ཚུལ་ཁྲིམས་ཡོན་ཏན་གྱི་རྟེན་དུ་བསྟན་པ
མངོན་མཐོ་ངེས་ལེགས་ཀྱི་རྒྱུར་བསྟན་པ་གསུམ་གྱི་དང་པོ་ནི། དེ་ཕྱིར་རྒྱལ་
བས་སྦྱིན་པའི་གཏམ་མཛད་ནས། །ཚུལ་ཁྲིམས་རྗེས་འགྲོའི་གཏམ་ཉིད་མཛད་
པ་ཡིན། ཞེས་པ་སྟེ། དེ་ལྟར་ཚུལ་ཁྲིམས་འཆལ་བ་ཉེས་པའི་ཚོགས་ཤིན་ཏུ་
མང་པོའི་གནས་སུ་གྱུར་པ་དེའི་ཕྱིར་སྡིག་པའི་ཆོས་མཐའ་དག་ཕམ་པར་མཛད་
པའི་རྒྱལ་བས་གདུལ་བྱ་རྣམས་ལ་ཐོག་མར་སྦྱིན་པའི་གཏམ་མཛད་ནས།
དེའི་འོག་ཏུ་སྦྱིན་པ་ལ་སོགས་པའི་ཡོན་ཏན་ཆུད་མི་ཟ་བའི་ཕྱིར་ཚུལ་ཁྲིམས་ཀྱི་
རྗེས་སུ་འགྲོ་བའི་གཏམ་ཉིད་བསྔགས་པ་མཛད་པ་ཡིན་ནོ།
གཉིས་པ་ནི། ཡོན་ཏན་ཚུལ་ཁྲིམས་ཞིང་དུ་རྣམ་འཕེལ་ན། འབྲས་བུ་
ཉེར་སྤྱོད་ཆད་པ་མེད་པར་འགྱུར །ཞེས་པ་སྟེ། སྦྱིན་པ་ལ་སོགས་པའི་ཡོན་
ཏན་རྣམས་ཚུལ་ཁྲིམས་ཀྱི་ཞིང་སའི་ནང་དུ་རྣམ་པར་འཕེལ་རྟེན་ཚུལ་
ཁྲིམས་ཀྱི་སྟོབས་ཀྱིས་རྒྱུ་དང་འབྲས་བུའི་བརྒྱུད་པ་གོང་ནས་གོང་དུ་ཉེ་བར་
104

འཕེལ་ཞིང་དུས་རིང་པོར་ལོངས་སྤྱོད་ཆད་པ་མེད་པར་འགྱུར་ནུས་ཀྱི་གཞན་དུ་
མ་ཡིན་ཏེ། གོང་དུ་ཚུལ་ཁྲིམས་བྲལ་བའི་སྐྱོན་བསྟན་པ་བཞིན་ནོ། །
གསུམ་པ་ནི། སོ་སོའི་སྐྱེ་བོ་རྣམས་དང་གསུང་སྐྱེས་དང་། །རང་བྱང་
ཆུབ་ལ་བདག་ཉིད་ངེས་རྣམས་དང༌། །རྒྱལ་སྲས་རྣམས་ཀྱི་ངེས་པར་ལེགས་པ་
དང་༑ ༼མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད །ཅེས་པ་སྟེ། སོ་སོའི་
སྐྱེ་བོ་རྣམས་དང་། ཐུབ་པའི་གསུང་སྐྱེས་ཉན་ཐོས་དང་། རང་རྒྱལ་གྱི་བྱང་ཆུབ་
ལ་བདག་ཉིད་ངེས་པ་རང་རྒྱལ་རྣམས་དང༌། རྒྱལ་སྲས་རྣམས་ཀྱི་མཐར་ཐུག་
ངེས་པར་ལེགས་པ་དང་། གནས་སྐབས་མངོན་པར་མཐོ་བའི་རྒྱུ་ནི་ཚུལ་ཁྲིམས་
ལས་གཞན་མེད་དེ། བཤེས་སྤྲིང་ལས། ཁྲིམས་ནི་རྒྱུ་དང་མི་རྒྱུའི་ས་བཞིན་དུ།།
ཡོན་ཏན་ཀུན་གྱི་གཞི་རྟེན་ལགས་པར་གསུངས། །ཞེས་སོ། །འདིར་རང་
འགྲེལ་དུ་ས་བཅུ་པའི་མདོ་ལུང་དྲངས་པའི་དོན་བསྡུ་ན། མི་དགེ་བ་བཅུ་ལ་ཆེ་
འབྲིང་ཆུང་གསུམ་རེ་ཕྱེས་ནས དེ་དག་གིས་རིམ་པར་དམྱལ་བ་དུད་འགྲོ་
གཤིན་རྗེའི་འཇིག་རྟེན་དུ་ཁྲིད་པར་གསུངས་ལ གལ་ཏེ་མིར་སྐྱེ་ནའང་རྣམ་པར་
སྨིན་པ་གཉིས་གཉིས་མངོན་པར་བསྒྲུབ་སྟེ སྲོག་གཅོད་ཀྱིས་ཚེ་ཐུང་བ་དང་
ནད་མང་བ་གཉིས། མ་བྱིན་ལེན་གྱིས་ལོངས་སྤྱོད་ཆུང་བ་དང་། ཐུན་མོང་པའི་
ལོངས་སྤྱོད་དུ་འགྱུར་བ་གཉིས། ལོག་གཡེམ་གྱིས་འཁོར་ལ་ཡིན་བརྟན་དུ་མི་
རུང་བ་དང་དགྲ་ཟླ་དང་བཅས་པའི་ཆུང་མར་འགྱུར་བ་གཉིས། རྫུན་དུ་སྨྲ་
བས་སྐུར་བ་མང་བ་དང་གཞན་གྱིས་བསླུ་བར་འགྱུར་བ་གཉིས། ཕྲ་མས་འཁོར་
105

མི་འདུམ་པ་དང་གཡོག་འཁོར་ངན་པར་འགྱུར་བ་གཉིས། ཚིག་ཀྱལ་བས་
བཟུང་བར་འོས་པའི་ཚིག་མ་ཡིན་པ་དང་མ་ངེས་པའི་སྤོབས་པར་འགྱུར་བ་
གཉིས༑ བརྣབ་སེམས་ཀྱིས་ཆོག་མི་ཤེས་པ་དང་འདོད་པ་ཆེ་བར་འགྱུར་བ་
གཉིས༑གནོད་སེམས་ཀྱིས་ཕན་པ་མི་ཚོལ་བ་དང་གཞན་གྱིས་གནོད་པ་བྱ་བར་
འགྱུར་བ་གཉིས། ལོག་ལྟས་ལྟ་བ་ངན་པར་ལྟུང་བ་དང་གཡོ་སྒྱུ་ཅན་དུ་འགྱུར་
བ་གཉིས་བསྐྱེད་པར་གསུངས་ལ་འདི་དག་ནི་རྒྱུ་མཐུན་པ་ལ་རྣམ་སྨིན་གྱི་མིང་
གིས་བཏགས་ཏེ་བསྟན་པའམ་ཡང་ན་མངོན་པ་ལས་འཕངས་པའི་འབྲས་བུ་ལ་
རྣམ་སྨིན་དུ་བཤད་ཀྱང་།དབུ་མའི་སྐབས་འདིར་འདི་དག་རྣམ་སྨིན་དུ་ཁས་ལེན་
པ་འགལ་བ་མེད་པ་འདྲ་སྟེ།ས་བརྒྱད་པ་ཡན་ཆད་ཀྱི་ཡོན་ཏན་ལ་རྣམ་སྨིན་གྱི་
ཡོན་ཏན་དང༌།འབྲས་བུ་ཆོས་སྐུ་ལ་སྦྱོར་བཞི་བསྒོམ་པའི་རྣམ་སྨིན་དུ་འཇོག་པ་
བཞིན་ནོ། །ཞེས་གོ་རམས་བཞེད། དགེ་བཅུ་ཡང་དག་བླངས་པའི་རྒྱུས་མི་ནས་
སྲིད་རྩེ་བར་དུ་སྐྱེ་ལ། ཉན་ཐོས་ཀྱི་བྱང་ཆུབ་ཡིད་བྱེད་དང༌། སྒྲའི་རྗེས་སུ་
འབྲངས་པའི་ཤེས་རབ་ཀྱིས་སྦྱངས་ན་ཉན་ཐོས་ཀྱི་ཐེག་པ་འགྲུབ། རང་རྒྱལ་གྱི་
བྱང་ཆུབ་ཡིད་བྱེད་དང་རྐྱེན་ཉིད་འདི་པ་ཟབ་མོ་ཁོང་དུ་ཆུད་པས་ཡོངས་སུ་
སྦྱངས་ན་རང་རྒྱལ་གྱི་ཐེག་པ་འགྲུབ། ཐེག་པ་ཆེན་པོའི་ལྟ་སྤྱོད་རྒྱ་ཆེ་བས་
ཡོངས་སུ་སྦྱངས་ན་བྱང་ཆུབ་སེམས་དཔའི་ས་དང་། ཕར་ཕྱིན་ཡོངས་སུ་དག་
པའི་སྤྱོད་པ་རྒྱ་ཆེན་པོ་འགྲུབ་པར་གསུངས་སོ།
གཉིས་པ་བྱེ་བྲག་བྱང་སེམསཀྱི་ཚུལ་ཁྲིམས་ལ་བསྔགས་པ་ནི། ཇི་
106

ལྟར་རྒྱ་མཚོ་རོ་དང་ལྷན་ཅིག་དང༌།བཀྲ་ཤིས་རྣ་ནག་མ་དང་ལྷན་ཅིག་བཞིན།།
དེ་ལྟར་ཚུལ་ཁྲིམས་དབང་བྱས་བདག་ཉིད་ཆེ །དེ་འཆལ་པ་དང་ལྷན་ཅིག་
གནས་མི་འདོད། །ཅེས་པ་སྟེ དཔེ་ཇི་ལྟར་གཙང་སྦྲ་ཅན་གྱི་ཀླུའི་རོལ་གནས་
རྒྱ་མཚོ་མི་གཙང་བའི་རོ་དང་ལྷན་ཅིག་ཏུ་མི་གནས་པ་དང་། བཀྲ་ཤིས་པ་ནི་རྣ་
ནག་མ་སྟེ་བཀྲ་མི་ཤིས་པ་དང་ལྷན་ཅིག་གནས་མི་སྲིད་པ་བཞིན་དུ དེ་ལྟར་
ཚུལ་ཁྲིམས་ཕུན་སུམ་ཚོགས་པའི་དབང་དུ་བྱས་པའི་བདག་ཉིད་ཆེན་པོ་ས་
གཉིས་པ་བའི་ཐུགས་རྒྱུད་ནི་དེ་འཆལ་པ་དང་ལྷན་ཅིག་གནས་པར་མི་འདོད་དོ།།
བཞི་བརྒྱ་པའི་འགྲེལ་པར་བཀྲ་ཤིས་མ་གང་དུ་ཞུགས་པའི་ཁྱིམ་དུ་རྣ་ནག་མ་ཡང་
གདོན་མི་ཟ་བར་ཡོད་དོ་ཞེས་གསུངས་པ་དང་། འདིར་བཤད་པ་མི་འགལ་ཏེ
བཞི་བརྒྱ་པའི་འགྲེལ་པའི་དོན་ནི་བཀྲ་ཤིས་པ་ཟག་བཅས་ཀྱི་ཕུན་ཚོགས་གང་དུ་
ཡོད་པ་དེར་བཀྲ་མི་ཤིས་པ་སྡུག་བསྔལ་ཡོད་དོ་ཞེས་པའི་དོན་དང་། འདིར་
འཇིག་རྟེན་ན་གྲགས་པའི་བཀྲ་ཤིས་པ་དང་མི་ཤིས་པ་གཉིས་ལྷན་ཅིག་ཏུ་མི་
གནས་པའི་དོན་དང་། རྣ་ནག་མ་ནི་འགྲེལ་པ་གཉིས་ཀར་བཀྲ་མི་ཤིས་པའི་མིང་
གི་རྣམ་གྲངས་སུ་མཐུན་ནོ་ཞེས་ཀུན་མཁྱེན་གོ་བོས་གསུངས་སོ
གསུམ་པ་ནི། གང་གིས་གང་ཞིག་གང་ལ་སྤོང་བྱེད་པ། །གསུམ་དུ་
དམིགས་པ་ཡོད་ན་ཚུལ་ཁྲིམས་དེ། །འཇིག་རྟེན་པ་ཡི་ཕ་རོལ་ཕྱིན་ཅེས་བཤད།།
གསུམ་ལ་ཆགས་པ་སྟོང་དེ་འཇིག་རྟེན་འདས། །ཞེས་པ་སྟེ། བྱང་སེམས་གང་
གིས་སྤང་བྱ་གང་ཞིག་ཡུལ་གང་ལ་སྤོང་བར་བྱེད་པ་སྟེ་འཁོར་གསུམ་དུ་
107

དམིགས་པ་ཡོད་ན་ཚུལ་ཁྲིམས་དེ་ནི་འཇིག་རྟེན་པ་ཡི་ཕ་རོལ་ཏུ་ཕྱིན་པ་ཞེས་མདོ་
ལས་བཤད་དོ། །གསུམ་ལ་དམིགས་པའི་ཆགས་པས་སྟོང་པ་དེ་ནི་འཇིག་རྟེན་
ལས་འདས་པའི་ཕར་ཕྱིན་ཅེས་བྱའོ།
གསུམ་པ་ས་ཡི་ཡོན་ཏན་བརྗོད་པས་མཇུག་བསྡུ་བ་ནི རྒྱལ་སྲས་ཟླ་
བ་ལས་བྱུང་སྲིད་མིན་སྲིད་པ་ཡི། །དཔལ་གྱུར་དྲི་མ་དང་བྲལ་དྲི་མ་མེད་འདི་
ཡང་༑ ༑སྟོན་ཀའི་དུས་ཀྱི་ཟླ་བའི་འོད་ནི་ཇི་བཞིན་དུ། །འགྲོ་བའི་ཡིད་ཀྱི་གདུང་
བ་ཞི་བར་བྱེད་པ་ཡིན །ཞེས་པ་སྟེ། རྒྱལ་བའི་སྲས་པོ་ཟླ་བ་ལྟ་བུ་ལས་བྱུང་
བའི་ཚུལ་ཁྲིམས་ནི་འཁོར་བས་མ་བསྡུས་པས་སྲིད་པ་མིན་ཡང་སྲིད་པ་ཡི་
དཔལ་དུ་གྱུར་པ་ཡིན་ཏེ། ཡོན་ཏན་ཕུན་སུམ་ཚོགས་པའི་རྟེན་ཡིན་པའི་ཕྱིར
འཆལ་ཚུལ་གྱི་དྲི་མ་དང་བྲལ་བའི་དྲི་མ་མེད་པ་འདི་ཡང་དཔེ་སྟོན་ཀའི་དུས་ཀྱི་
ཟླ་བའི་འོད་ནི་རབ་ཏུ་དཀར་ཞིང་རེག་བྱ་བསིལ་བ་ཇི་ལྟ་བ་བཞིན་དུ། འགྲོ་
བའི་ཡིད་ཀྱི་འཆལ་ཚུལ་དང་ཉོན་མོངས་པའི་གདུང་བ་ཞི་བར་བྱེད་པ་ཡིན་ནོ།།
གསུམ་པ་མཚན་ནི། དབུ་མ་ལ་འཇུག་པའི་རྣམ་བཤད་རབ་གསལ་
འོད་སྣང་གསར་པ་ལས་སེམས་བསྐྱེད་གཉིས་པའི་རྣམ་པར་བཤད་པའོ།། །།
108.

༈ ས་གསུམ་པ་འོད་བྱེད་པ་བཤད་པ་ལ། སྤྱི་དོན་གཞུང་དོན་མཚན་
དང་གསུམ་ལས།
དང་པོ་ས་གསུམ་པ་འོད་བྱེད་པ་ལ། ངོ་བོ་ཐེག་ཆེན་སྒོམ་ལམ་ཆུང་
ངུའི་འབྲིང་པོའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་བྱེད་
པ༑ ངེས་ཚིག། ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་འོད་བྱེད་པ།
ཞེས་སོ། །སྤོང་བའི་ཁྱད་པར་ཁམས་གསུམ་གྱི་སྒོམ་སྤང་ཆེན་པོའི་འབྲིང་པོ་ཞེ་
དྲུག་སྤངས། རྟོགས་པའི་ཁྱད་པར་ཆོས་ཉིད་རྒྱུ་མཐུན་པའི་དོན་གྱི་མཆོག་ཏུ་
རྟོགས༑ དེའི་དོན་སྔར་ཐོས་པ་བྱས་པ་དེ་ཆོས་ཉིད་ཀྱི་རྟོགས་པའི་རྒྱུ་མཐུན་པའི་
དོན་དུ་རྟོགས་ནས་སྟོང་གསུམ་མེ་འོབས་ཀྱིས་གང་བའང་འབོགས་ནས་ཆོས་
འཚོལ་བའོ། ། ཀུན་རྫོབ་ཀྱི་ཡོན་ཏན་འབུམ་ཕྲག་བཅུ་གཉིས་ཐོབ། ཤས་ཆེ་བའི་
ཁྱད་པར་བཟོད་པའི་ཕ་རོལ་ཏུ་ཕྱིན་པ་ཤས་ཆེ། སྐྱེ་བ་འཛིན་པའི་ཁྱད་པར་ལྷའི་
དབང་པོའི་སྐྱེ་བ་འཛིན་ནུས་པའོ།
གཉིས་པ་ལ་ཁྱད་གཞི་ས་ཡི་ངོ་བོ་མདོར་བསྟན། ཁྱད་ཆོས་སའི་
ཡོན་ཏན་རྒྱས་པར་བཤད སའི་ཡོན་ཏན་བརྗོད་པས་མཇུག་བསྡུ་བ་དང་
གསུམ་ལས།
དང་པོ་ནི། ཤེས་བྱའི་བུད་ཤིང་མ་ལུས་སྲེག་པའི་མེ །འོད་འབྱུང་
ཕྱིར་ན་ས་ནི་གསུམ་པ་འདི། །འོད་བྱེད་པ་སྟེ་བདེ་གཤེགས་སྲས་པོ་ལ། །དེ་ཚེ་
ཉི་ལྟར་ཟངས་འདྲའི་སྣང་བ་འབྱུང༌། །ཞེས་པ་སྟེ། ཤེས་བྱའི་གནས་ལུགས་ལ་
109

སྤྲོས་པ་མ་མཆིས་ཀྱང་མཐར་འཛིན་གྱི་བུད་ཤིང་མ་ལུས་པ་དྲུང་ནས་སྲེག་པའི་
ཡེ་ཤེས་ཀྱི་མེའི་འོད་འབྱུང་བའི་ཕྱིར་ན། བྱང་ཆུབ་སེམས་དཔའི་ས་ནི་གསུམ་པ་
འདིའི་མིང་ནི་འོད་བྱེད་པ་ཞེས་བྱ་སྟེ། རིན་ཆེན་ཕྲེང་བ་ལས། ས་གསུམ་པ་ནི་
འོད་བྱེད་པ།།ཡེ་ཤེས་ཞི་བའི་འོད་བྱུང་ཕྱིར། །ཞེས་སོ། །ས་གསུམ་པའི་བདེ་
གཤེགས་སྲས་པོ་དེ་ལ་འོད་ཅི་འདྲ་འབྱུང་ན་དེའི་ཚེ་ཉི་མ་ཤར་བའི་སྔོན་དུ་ལྟར་
ཟངས་ཀྱི་མདོག་འདྲ་བའི་སྣང་བ་འབྱུང་བ་བཞིན་བྱང་སེམས་དེ་ལའང་ཡེ་ཤེས་
ཀྱི་སྣང་བ་འབྱུང་ངོ། །
གཉིས་པ་ལ་གསུམ། བཟོད་པའི་ཕར་ཕྱིན་གྱི་ཡོན་ཏན་བསྟན་པ།
སྤངས་རྟོགས་ཕྲིན་ལས་ཀྱི་ཡོན་ཏན་བསྟན་པ། ཕར་ཕྱིན་གྱི་རྟེན་དང་ཚོགས་
དང་འབྲས་བུའི་རྣམ་གཞག་བསྟན་པའོ། །
དང་པོ་ལའང་གསུམ། ས་དེར་བཟོད་པའི་ཕར་ཕྱིན་ལྷག་ཚུལ། ཞར་
ལ་བཟོད་པའི་བསྔགས་པ།འཇིག་རྟེན་འདས་མ་འདས་ཀྱི་རྣམ་དབྱེ་བསྟན་པའོ།།
དང་པོ་ལ། སྙིང་རྗེས་བཟོད་ཚུལ་དང་། ཤེར་རབ་ཀྱིས་བཟོད་ཚུལ་
གཉིས་ལས། དང་པོ་ནི། གལ་ཏེ་གནས་མིན་འཁྲུགས་པ་འགའ་ཡིས་དེའི།
ལུས་ལས་ཤ་ནི་རུས་བཅས་ཡུན་རིང་དུ། །སྲང་རེ་རེ་ནས་བཅད་པར་གྱུར་ཀྱང་
དེའི༑ ༑བཟོད་པ་གཅོད་པར་བྱེད་ལ་ལྷག་པར་སྐྱེ། །ཞེས་པ་སྟེ བྱང་ཆུབ་
སེམས་དཔའ་ནི་སྙིང་རྗེའི་སྒོ་ནས་གཞན་གྱི་སེམས་རྗེས་སུ་བསྲུང་བའི་ཕྱིར་ན།
གལ་ཏེ་ཁོང་ཁྲོ་བའི་གནས་མིན་པའི་བྱང་སེམས་ས་གསུམ་པ་བ་དེ་ལ། སྐྱེ་བོ་
110

བླུན་པོ་ཁོང་འཁྲུགས་པ་འགའ་ཡིས་བྱང་སེམས་དེའི་སྐུ་ལུས་ལས་སྐུ་ཤ་ནི་རུས་
པ་དང་བཅས་ཏེ་དུས་ཡུན་རིང་དུ། ཚུལ་སྲང་རེ་རེ་ནས་ཤིན་ཏུ་མནར་བའི་ཕྱིར་
སྡོད་ཅིང་སྡོད་ཅིང་བཅད་པར་གྱུར་ཀྱང་བྱང་སེམས་དེའི་སྙིང་རྗེའི་སྒོ་ནས་བཟོད་
པ་གཅོད་པར་བྱེད་མཁན་ལ་ལྷག་པར་སྐྱེ་སྟེ། བཞི་བརྒྱ་པ་ལས། ཇི་ལྟར་མ་ནི་
ཁྱད་པར་དུ། །ནད་ཐེབས་བུ་ལ་གདུང་གྱུར་པ། །དེ་བཞིན་བྱང་ཆུབ་སེམས་
དཔའི་བརྩེ། །དམ་པ་མིན་ལ་ཁྱད་པར་དུའོ། །ཞེས་པ་ལྟར་རོ། །
གཉིས་པ་ནི། བདག་མེད་མཐོང་བའི་བྱང་ཆུབ་སེམས་དཔའ་ལ
གང་ཞིག་གང་གིས་གང་ཚེ་ཇི་ལྟར་གཅོད། །གང་ཕྱིར་ཆོས་ཀྱང་དེ་ཡིས་
གཟུགས་བརྙན་ལྟར། །མཐོང་བ་དེས་ན་དེ་ཡིས་བཟོད་པར་འགྱུར །ཞེས་པ་
སྟེ༑ དེ་ལྟར་སྡིག་པའི་ལས་ཅན་ལ་སྙིང་རྗེས་བཟོད་པ་ལྷག་པར་སྐྱེ་བ་མ་ཟད།
ཆོས་ཐམས་ཅད་བདག་མེད་དུ་མཐོང་བའི་བྱང་ཆུབ་སེམས་དཔའ་ལ གཅད་བྱ་
ཤ་རུས་གང་ཞིག གཅོད་པ་པོ་གང་གིས་དུས་གང་གི་ཚེ་ཚུལ་ཇི་ལྟར་གཅོད་པ་དེ་
རྣམས་སྡུག་བསྔལ་གྱི་རྒྱུར་མི་འགྱུར་ཏེ། །རྒྱུ་མཚན་གང་གི་ཕྱིར་ན་ཕྱི་ནང་གི་
ཆོས་ཀུན་ཀྱང་བྱང་སེམས་དེ་ཡིས་གཟུགས་བརྙན་ལྟར་རང་བཞིན་མེད་པར་
མཐོང་ཞིང་། བདག་དང་བདག་གི་བའི་འདུ་ཤེས་དང་བྲལ་བ་དེས་ཀྱང་བྱང་
སེམས་དེ་ཡིས་ཤིན་ཏུ་བཟོད་པར་འགྱུར་བ་ཡིན་ཏེ བྱམས་སྨོན་ལས། ས་འམ་
ཡང་ན་ཆུའམ་མེ། །རླུང་གི་ཁམས་ལྟར་མི་གནས་ཤིང༌། །བཟོད་པའམ་ཁྲོ་བ་
མ་མཆིས་པ། །བཟོད་པའི་ཕ་རོལ་ཕྱིན་རྫོགས་ཤོག །ཅེས་པ་ལྟར་རོ། ཀྱང་གི་
111

སྒྲ་ནི་བཟོད་པའི་རྒྱུ་སྔ་མ་སྙིང་རྗེ་བསྡུ་བའི་ཚིག་གོ
གཉིས་པ་ཞར་ལ་བཟོད་པའི་བསྔགས་པ་ལ ཁོང་ཁྲོའི་ཉེས་དམིགས།
བཟོད་པའི་ཕན་ཡོན། དེས་ན་བཟོད་པ་བསྒོམ་དགོས་པར་གདམས་པ་དང་
གསུམ་ལས། དང་པོ་ལ། འཇིག་རྟེན་འདིར་དོན་མེད་ཅིང་ཕ་རོལ་དང་འགལ་
བ༑ ཉེས་དམིགས་གཞན་ཡང་བསྟན་པ་དང་གཉིས་ལས
དང་པོ་ནི། གནོད་པ་བྱས་པས་གལ་ཏེ་དེར་བཀོན་ན། །དེ་ལ་བཀོན་
པས་བྱས་ཟིན་ལྡོག་གམ་ཅི། །དེ་ཕྱིར་དེར་བཀོན་ངེས་པར་འདིར་དོན་མེད།།
འཇིག་རྟེན་ཕ་རོལ་དང་ནི་འགལ་བར་འགྱུར། །ཞེས་པ་སྟེ། ཁོང་ཁྲོ་བས་འཇིག་
རྟེན་འདི་ཕྱི་གཉིས་ཀར་དོན་མེད་དེ། བདག་ལ་གཞན་གྱི་གནོད་པ་བྱས་ཟིན་པས་
གལ་ཏེ་གནོད་པ་བྱེད་པ་པོ་དེར་ལན་དུ་བཀོན་པའམ་ཁྲོ་བར་བྱས་ནའང་། དེ་ལ་
ལན་དུ་བཀོན་པས་སྔར་བྱས་ཟིན་པ་མི་བསད་པ་ལྟ་བུ་སླར་ལྡོག་གམ་ཅི་སྟེ་ལོག་
ཏུ་མེད་པ། དེའི་ཕྱིར་གནོད་བྱེད་དེར་བཀོན་པའམ་ཁྲོ་བར་བྱེད་པ་ནི་ངེས་པར་ཚེ་
འདིར་དོན་མེད་དེ། སྤྱོད་འཇུག་ལས། གལ་ཏེ་བཅོས་སུ་ཡོད་ན་ནི། །དེ་ལ་མི་
དགར་ཅི་ཞིག་ཡོད། །གལ་ཏེ་བཅོས་སུ་མེད་ན་ནི། །དེ་ལ་མི་དགའ་བྱས་ཅི་
ཕན༑ ༑ཞེས་པ་ལྟར་རོ། །དེར་མ་ཟད་འཇིག་རྟེན་ཕ་རོལ་ཀྱི་དོན་དང་ཡང་ནི་
འགལ་བར་འགྱུར་ཏེ། ཁོང་ཁྲོས་འབྲས་བུ་རྣམ་སྨིན་ཡིད་དུ་མི་འོང་བ་འབྱིན་
པའི་ཕྱིར་རོ། །
གཉིས་པ་ལ་རྣམ་སྨིན་ཡིད་དུ་མི་འོང་བ་འཕེན་པ་དང་། བསོད་ནམས་
112

ཟད་པའི་རྒྱུར་བསྟན་པ། འདི་ཕྱིའི་སྐྱོན་དུ་མའི་གནས་སུ་བསྟན་པ་དང་གསུམ་
ལས༑
དང་པོ་ནི། སྔོན་བྱས་པ་ཡི་མི་དགེའི་ལས་ཀྱི་འབྲས་བུ་གང་། །ཟད་
པར་བྱེད་པར་བརྗོད་པར་འདོད་པ་དེ་ཉིད་ཀོ །གཞན་ལ་གནོད་པ་དང་ནི་ཁྲོ་
བས་སྡུག་བསྔལ་ཕྱིར། །ས་བོན་ཉིད་དུ་ཇི་ལྟ་བུར་ན་ཁྲིད་པར་བྱེད །ཅེས་པ་སྟེ།
ཚེ་འདིར་དགྲ་སོགས་ཀྱིས་གནོད་པ་བྱེད་པའི་སྡུག་བསྔལ་ནི་རང་གིས་སྔོན་བྱས་
པ་ཡི་མི་དགེ་བའི་ལས་ཀྱི་རྣམ་སྨིན་ངན་སོང་གི་གནས་སུ་མྱོང་བར་བྱས་ཤིང་།
རྒྱུ་མཐུན་གྱི་འབྲས་བུ་གང་ལྷག་མ་ལུས་པ་རྣམས་ཟད་པར་བྱེད་པའི་ཐབས་སུ་
གནོད་བྱེད་དེས་སྟེར་བ་ཡིན་པས་དྲིན་ཆེ་བར་སེམས་ཤིང་བརྗོད་པར་འདོད་
པའམ་རིགས་པ་དེ་ཉིད་ཀོ་ཏེ་དེ་ཉིད་ནི་དཔེར་ན་ཁོང་ནད་གསལ་བའི་ཕྱིར་གཏར་
བསྲེགས་ཕུག་གསུམ་གྱི་སྨན་དཔྱད་ལྟར་བསྟེན་དགོས་ཏེ། སྤྱོད་འཇུག་ལས།
འདི་དག་ཉིད་ལ་བརྟེན་ནས་བདག །བཟོད་པས་བདག་སྡིག་མང་དུ་བྱང༌། །
ཞེས་དང་། བདག་གི་བྱང་ཆུབ་སྒྲུབ་པ་ལ། །སྡུག་བསྔལ་འདི་ནི་ཚོད་ཡོད་དེ།།
ཟུག་རྔུ་ཁོང་ལ་གནོད་བསལ་ཕྱིར། །ལུས་རྨ་གཏོད་པའི་སྡུག་བསྔལ་བཞིན།།
སྨན་པ་ཀུན་ཀྱང་གསོ་དཔྱད་ཀྱིས། །མི་བདེ་བ་ཡི་ནད་མེད་བྱེད། །དེ་བས་སྡུག་
བསྔལ་མང་པོ་དག །གཞོམ་ཕྱིར་མི་བདེ་ཆུང་བཟོད་བྱ །ཞེས་སོ། །དེ་ལྟར་
མིན་པར་གཞན་དགྲ་བོ་ལྟ་བུ་ལ་ལན་དུ་གནོད་པ་དང་ནི་ཁྲོ་བས་ནི་སླར་ཡང་རང་
ལ་སྡུག་བསྔལ་འབྱུང་བར་འགྱུར་བའི་ཕྱིར། སྡུག་བསྔལ་གྱི་ས་བོན་ཉིད་དུ་
113

བསྒྲུབས་ཏེ་ངན་སོང་གི་གནས་ཉིད་དུ་རང་གིས་རང་ཇི་ལྟར་བུར་ན་འཁྲིད་པར་
བྱེད་དེ་བྱེད་མི་རིགས་ཏེ། དེ་ཉིད་ལས ད་ལྟའི་སྡུག་བསྔལ་འདི་ལ་ཡང་།།
བདག་གིས་བཟོད་པར་མི་ནུས་ན། །དེས་ན་དམྱལ་བའི་སྡུག་བསྔལ་རྒྱུ། །ཁྲོ་བ་
ཅི་སྟེ་བཟློག་མི་བྱེད། །ཅེས་པ་ལྟར་རོ།
གཉིས་པ་ནི། གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས། །སྦྱིན་དང་
ཁྲིམས་བྱུང་དགེ་བ་བསྐལ་པ་བརྒྱར། །བསགས་པ་སྐད་ཅིག་གིས་འཇོམས་དེ་
ཡི་ཕྱིར། །མི་བཟོད་ལས་གཞན་སྡིག་པ་ཡོད་མ་ཡིན། །ཞེས་པ་སྟེ། མི་བཟོད་
པས་ནི་རྣམ་སྨིན་སྡུག་བསྔལ་བསྐྱེད་པ་མ་ཟད། ཡུན་རིང་བསགས་པའི་དགེ་རྩ་
ཡང་འཇོམས་པར་བྱེད་དེ། གང་གི་ཕྱིར་བྱང་སེམས་སྦྱོར་ལམ་པ་ལྟ་བུས་
ཚོགས་ལམ་པ་ལྟ་བུའི་རྒྱལ་སྲས་རྣམས་ལ་དུས་སྐད་ཅིག་ཙམ་ལ་ཁྲོས་པ་ཡིས།
བསོད་ནམས་ཀྱི་ཚོགས་སྔར་བསྟན་པའི་སྦྱིན་པ་དང་ཚུལ་ཁྲིམས་ཀྱི་ཕར་ཕྱིན་
གོམས་པ་ལས་བྱུང་བའི་དགེ་བ་བསྐལ་པ་བརྒྱར་བསགས་པ་ཐམས་ཅད་སྐད་
ཅིག་གཅིག་གིས་འཇོམས་པར་གསུངས་པ་དེའི་ཕྱིར་ན། མི་བཟོད་པར་ཁོང་
ཁྲོ་བ་ལས་གཞན་པའི་སྡིག་པ་སྟོབས་ཆེ་བ་ཞིག་ཡོད་པ་མ་ཡིན་ནོ། །སྐབས་
འདིར་ལྟ་བ་ངན་སེལ་ལས། འདིར་བསྐལ་པ་བརྒྱར་བསགས་པའི་དགེ་བ་
འཇོམས་པར་གསུངས་པ་དང་། སྤྱོད་འཇུག་ལས བསྐལ་པ་སྟོང་དུ་བསགས་
པའི་དགེ་བ་འཇོམས་པར་གསུངས་པ་ནི་འཇམ་དཔལ་རྣམ་པར་རོལ་པའི་མདོ་
འཇམ་དཔལ་ཁོང་ཁྲོ་བ་ཁོང་ཁྲོ་བ་ཞེས་བྱ་བ་ནི་བསྐལ་པ་བརྒྱར་ལས༑
114

བསགས་པའི་དགེ་བ་ཉེ་བར་འཇོམས་པར་བྱེད་པ་དེའི་ཕྱིར་ཁོང་ཁྲོ་བ་ཞེས་བྱའོ་
ཞེས་དང༌། དཀོན་བརྩེགས་ལས ཁོང་ཁྲོ་བ་གང་ཞེ་ན། བསྐལ་པ་སྟོང་དུ་
བསགས་པའི་དགེ་བའི་རྩ་བ་བསྲེག་པའི་ངང་ཚུལ་ཅན་ནོ། །ཞེས་གསུངས་པའི་
མདོ་ཐ་དད་ཀྱི་དགོངས་པའོ། །དེའི་དགོངས་པ་ཡང་འདིར་རྟེན་དང་ཡུལ་གཉིས་
ཀ་བྱང་སེམས་སུ་གསུངས་པས་བྱང་སེམས་སྟོབས་ཆེ་བས་ཆུང་བ་ལ་ཁོང་ཁྲོ་
བའི་དབང་དུ་བྱས་པར་གསལ་ཏེ། རྟེན་གྱི་སྐབས་སུ་བྱང་ཆུབ་སེམས་དཔའ་
བདག་ཉིད་ཆེན་པོ་དེས་ཞེས་དང་། ཡུལ་གྱི་སྐབས་སུ་བྱང་ཆུབ་ཏུ་སེམས་བསྐྱེད་
པ་རྣམས་ལ་ཞེས་གསུངས་པའི་ཕྱིར་རོ། །རིགས་པ་དེ་ཉིད་ཀྱིས་སྤྱོད་འཇུག་གི་
དགོངས་པ་བྱང་སེམས་སྟོབས་ཆུང་བས་ཆེ་བ་ལ་ཁོང་ཁྲོ་བའི་དབང་དུ་བྱས་པར་
གྲུབ་ཅིང་། བྱང་སེམས་མ་ཡིན་པས་བྱང་སེམས་ལ་ཁོང་ཁྲོ་བསྐྱེད་ན་རྣམ་པར་
སྨིན་པ་ཚད་བཟུང་དུ་མེད་པར་ཡང་གྲུབ་སྟེ། འགྲེལ་པར། བྱང་ཆུབ་སེམས་
དཔའ་མ་ཡིན་པས་བྱང་ཆུབ་སེམས་དཔའ་རྣམས་ལ་ཁོང་ཁྲོ་བསྐྱེད་པ་ལ་ལྟ་ཅི་
སྨོས་ཏེ། རྒྱ་མཚོ་ཆེན་པོའི་ཆུའི་ཚད་སྲང་གྲངས་ཀྱིས་ངེས་པར་མི་ནུས་པ་ལྟར།
རྣམ་པར་སྨིན་པའི་མཚམས་ངེས་པར་མི་ནུས་སོ་ཞེས་གསུངས་པས་སོ། །ཞེས་
གསུངས་པ་ནི་འཇུག་པ་རྩ་འགྲེལ་གྱི་དགོངས་པ་དཔྱིས་ཕྱིན་པར་སེམས་སོ།
གསུམ་པ་ནི། མི་སྡུག་གཟུགས་སུ་བྱེད་ཅིང་དམ་པ་མིན་པར་བཀྲི།།
ཚུལ་དང་ཚུལ་མིན་ཤེས་པའི་རྣམ་དཔྱོད་འཕྲོག་བྱེད་ཅིང༌། །མི་བཟོད་པ་ཡིས་
མྱུར་དུ་ངན་འགྲོར་སྐྱུར་བར་བྱེད། །ཅེས་པ་སྟེ། མི་བཟོད་པར་གཞན་ལ་གནོད་
115

པ་བྱེད་མི་ནུས་པ་རྣམས་ཀྱིས་ནི་བདག་ཉིད་ཁོ་ན་འཇོམས་པར་བྱེད་ལ། ནུས་པ་
རྣམས་ཀྱིས་ནི་རང་གཞན་གཉིས་ཀ་འཇོམས་པར་བྱེད་པའི་ཁྲོ་བ་རྒྱུད་ལ་སྐྱེས་
ཙམ་ནས་གདོང་མི་སྡུག་པའི་གཟུགས་སུ་བྱེད་ཅིང་དེའི་དབང་གིས་མཚོན་ཆ་
ལེན་པ་སོགས་ལ་འཇུག་པས་དམ་པ་མིན་པར་བཀྲི་བ་སྟེ་འཁྲིད་པར་བྱེད་པ་དང་
ཁྲོ་བས་ཟིལ་གྱིས་མནན་ཏེ་ཚུལ་དང་ཚུལ་མིན་ཏེ་རིགས་པ་དང་མི་རིགས་པ་
ཤེས་པའི་རྣམ་དཔྱོད་ཀྱི་བློ་གྲོས་ཀྱང་འཕྲོག་པར་བྱེད་ཅིང་རྨོངས་པར་གྱུར་པ་དེ་
གསུམ་ནི་མཐོང་བའི་ཆོས་ཀྱི་ཉེས་པ་ཡིན་ལ། དུས་ཕྱིས་རིགས་མཐུན་བཏང་
ནས་ནི་མི་བཟོད་པ་ཡིས་མྱུར་དུ་ངན་འགྲོའི་གནས་སུ་སྐྱུར་བར་བྱེད་པས་ན་
བཟོད་པ་བསྒོམ་པར་བྱའོ།
གཉིས་པ་བཟོད་པའི་ཕན་ཡོན་ནི། བཟོད་པས་བཤད་ཟིན་དང་འགལ་
ཡོན་ཏན་རྣམས་བྱེད་དོ། །བཟོད་པས་མཛེས་ཤིང་སྐྱེ་བོ་དམ་པ་ལ། །ཕངས་དང་
ལུགས་དང་ལུགས་མིན་ཤེས་པ་ལ། །མཁས་པར་འགྱུར་ཞིང་དེ་ཡི་འོག་ཏུ་ནི།།
ལྷ་མིར་སྐྱེ་དང་སྡིག་པ་ཟད་པར་འགྱུར། །ཞེས་པ་སྟེ། གལ་ཏེ་མི་བཟོད་པའི་
སྐྱོན་དེ་དག་ཡིན་ན། །དེ་དང་འགལ་བའི་བཟོད་པའི་ཡོན་ཏན་ཅི་ཡིན་ཞེ་ན།
བཟོད་པས་མི་སྡུག་པ་སོགས་བཤད་ཟིན་པ་དང་འགལ་བའི་ཡོན་ཏན་རྣམས་བྱེད་
དོ༑ ༑དེ་རྣམས་གང་ཞེ་ན། བཟོད་པས་གཟུགས་མཐོང་མ་ཐག་ཏུ་མཛེས་ཤིང་
གཞན་དང་བ་སྐྱེ་བ་དང་། གཤེ་ཡང་མི་གཤེ་བ་སོགས་གཞན་སྐྱེ་བོ་དམ་པ་ཡོན་
ཏན་ཅན་རྣམས་ལ་གཅེས་ཤིང་ཕངས་པ་དང་། སེམས་རྣལ་དུ་གནས་པས་ཆོས་
116

དང་འཇིག་རྟེན་གྱི་ལུགས་རིགས་པ་དང་། ལུགས་མིན་རིགས་པ་མ་ཡིན་
པ་ཤེས་པ་ལ་མཁས་པར་འགྱུར་བ་སྟེ་དེ་གསུམ་ནི་མཐོང་བ་ཚེ་འདི་ཉིད་ཀྱི་ཡོན་
ཏན་ཡིན་ཞིང་། དེའི་འོག་ཏུ་རིགས་མཐུན་བཏང་ནས་ནི་ལྷ་དང་མིར་སྐྱེ་བ་དང་།
བསྐལ་པ་དུ་མའིདགེ་བ་འཇོམས་པ་ལས་བཟློག་སྟེ་སྡིག་པ་ཐམས་ཅད་ཟད་པར་
འགྱུར་བས་མི་བཟོད་པ་ལ་སྐྱོན་གང་བསྟན་པ་དེ་དག་དང་འགལ་བའི་ཡོན་ཏན་
དེ་དག་བཟོད་པ་ལ་རིག་པར་བྱ་སྟེ། ཡུམ་ལས། བཟོད་ལ་གནས་པའི་ལུས་ནི་
ཡོངས་སུ་དག་གྱུར་ཏེ། །སུམ་ཅུ་རྩ་གཉིས་མཚན་དང་མཐུ་སྟོབས་ཕ་མཐའ་
ཡས༑ ༑སེམས་ཅན་རྣམས་ལ་ཆོས་རབ་གཏོང་བ་སྒྲོག་པར་མཛད། །འདི་ན་
བཟོད་ལྡན་དེ་ལ་འགྲོ་བ་དགའ་འགྱུར་མཁས །ཞེས་དང༌། སྤྱོད་འཇུག་ལས།
འཁོར་ཚེ་བཟོད་པས་མཛེས་སོགས་དང༌། །ནད་མེད་པ་དང་གྲགས་པ་ཡིས།།
ཤིན་ཏུ་ཡུན་རིང་འཚོ་བ་དང༌། །འཁོར་ལོ་བསྒྱུར་བའི་བདེ་རྒྱས་ཐོབ། །ཅེས་སོ།།
གསུམ་པ་དེས་ན་བཟོད་པ་བསྒོམ་པར་གདམས་པ་ནི སོ་སོའི་སྐྱེ་བོ་དང་ནི་རྒྱལ་
སྲས་ཀྱི། །ཁྲོ་དང་བཟོད་པའི་སྐྱོན་ཡོན་རིག་བྱས་ཏེ། །མི་བཟོད་སྤངས་ནས་
འཕགས་པའི་སྐྱེ་བོ་ཡིས། །བསྔགས་པའི་བཟོད་པ་རྟག་ཏུ་མྱུར་བསྟེན་བྱ། །
ཞེས་པ་སྟེ། སྔར་བཤད་པ་ལྟར་གོ་རིམ་བཞིན་དུ་སོ་སོའི་སྐྱེ་བོ་དང་ནི་རྒྱལ་
སྲས་ཀྱི་ཁྲོ་བ་དང་བཟོད་པའི་སྐྱོན་ཡོན་རིག་པར་བྱས་ཏེ་མི་བཟོད་པ་སྤངས་ནས་
འཕགས་པའི་སྐྱེ་བོ་ཡིས་བསྔགས་པའི་བཟོད་
ག་ཏུ་མྱུར་དུ་བསྟེན་པར་
བྱ་དགོས་སོ། །།
117

གསུམ་པ་འཇིག་རྟེན་འདས་མ་འདས་ཀྱི་རྣམ་དབྱེ་བསྟན་པ་ནི།
རྫོགས་སངས་རྒྱས་ཀྱི་བྱང་ཆུབ་ཕྱིར་བསྔོས་ཀྱང༌། །གསུམ་དམིགས་ཡོད་ན་
དེ་ནི་འཇིག་རྟེན་པའོ། །དམིགས་པ་མེད་ན་འདི་ཉིད་སངས་རྒྱས་ཀྱིས འཇིག་
རྟེན་འདས་པའི་ཕ་རོལ་ཕྱིན་ཅེས་བསྟན། །ཅེས་པ་སྟེ། དེ་ལྟར་བཟོད་པ་བསྒོམ་
པ་དེ་རྫོགས་པའི་སངས་རྒྱས་ཀྱི་བྱང་ཆུབ་ཐོབ་ཕྱིར་བསྔོས་སུ་ཟིན་ཀྱང་། གང་
བཟོད་པ། གང་གིས་བཟོད་པ། སེམས་ཅན་གང་ལ་བཟོད་པ་གསུམ་པོ་འདི་
དག་ལ་དམིགས་པ་ཡོད་ན་བཟོད་པ་དེ་ནི་འཇིག་རྟེན་པའི་བཟོད་པའི་ཕ་རོལ་ཏུ་
ཕྱིན་པའོ། །དེ་གསུམ་ལ་དམིགས་པ་མེད་ན་དེ་ཉིད་སངས་རྒྱས་ཀྱིས་འཇིག་རྟེན་
ལས་འདས་པའི་ཕ་རོལ་ཏུ་ཕྱིན་པ་ཞེས་སུ་བསྟན་པ་ཡིན་ནོ། །
གཉིས་པ་སྤངས་རྟོགས་ཕྲིན་ལས་ཀྱི་ཡོན་ཏན་བསྟན་པ་ནི། ས་དེར་
རྒྱལ་སྲས་བསམ་གཏན་མངོན་ཤེས་དང་འདོད་ཆགས་ཞེ་སྡང་ཡོངས་སུ་ཟད་
པར་འགྱུར། །དེས་ཀྱང་རྟག་ཏུ་འཇིག་རྟེན་པ་ཡི་ནི། །འདོད་པའི་འདོད་ཆགས་
འཇོམས་པར་ནུས་པར་འགྱུར། །ཞེས་པ་སྟེ། ས་གསུམ་པ་དེར་གནས་པའི་
རྒྱལ་སྲས་བཟོད་པའི་ཕར་ཕྱིན་ལྷག་པ་དེ་བཞིན་དུ། བསམ་གཏན་བཞི་དང་དེས་
མཚོན་པའི་གཟུགས་མེད་བཞི་དང་ཚད་མེད་པ་བཞི་དང་མངོན་ཤེས་ལྔ་རྣམ་པར་
དག་པ་དང་ལྡན་པ་ནི་རྟོགས་པའི་ཡོན་ཏན་དང་། རྟེན་འབྲེལ་འཕོ་བ་མེད་པ་
དང་༑ རྣམ་པར་འཇིག་པ་མེད་པར་རྟོགས་པས་འདོད་ཆགས་དང་ཞེ་སྡང་དང༌།
དང་གིས་བསྡུས་པའི་གཏི་མུག་ཀྱང་ཡོངས་སུ་ཟད་པར་འགྱུར་བ་ནི་སྤངས་པའི་
118

ཡོན་ཏན་ཡིན་ཞིང་རྣམ་སྨིན་དབང་གིས་ལྷ་ཡི་དབང་པོར་སྐྱེ་བ་འཛིན་ལ།
དེ་འདྲའི་རྒྱལ་སྲས་དེས་ཀྱང་རྟག་ཏུ་འཇིག་རྟེན་པ་ཡི་ནི་འདོད་པའི་ཡོན་ཏན་ལ་
སྲེད་པའི་འདོད་ཆགས་འཇོམས་པའི་ཐབས་སྒྲུབ་ཅིང་། སེམས་ཅན་རྣམས་
འདོད་པའི་འདམ་ནས་འདོན་པར་ནུས་པར་འགྱུར་བ་ནི་ཕྲིན་ལས་ཀྱི་ཡོན་ཏན་ནོ།།
དེ་དག་ཀྱང་གོ་རིམ་བཞིན་དུ ས་བཅུ་པའི་མདོ་ས་གསུམ་པ་ལས། བྱང་ཆུབ་
སེམས་དཔའི་ས་འོད་བྱེད་པ་འདི་ལ་གནས་པའི་བྱང་ཆུབ་སེམས་དཔའ་དེ།
འདོད་པ་རྣམས་ལས་དབེན་པ སྡིག་པ་མི་དགེ་བའི་ཆོས་རྣམས་ལས་དབེན་པ།
རྟོག་པ་དང་བཅས་པ། དཔྱོད་པ་དང་བཅས་པ། དབེན་པ་ལས་སྐྱེས་པའི་དགའ་
བ་དང་བདེ་བ་ཅན་བསམ་གཏན་དང་པོ་བསྒྲུབས་ཏེ་གནས་སོ། །ཞེས་པ་ནས།
སེམས་ཅན་རྣམས་འདོད་པའི་འདམ་ནས་འདོན་པ་ལ་མཁས་པ་ཡིན་ནོ། །ཞེས་
པའི་བར་གསུངས་པ་བཞིན་རང་འགྲེལ་དུ་དྲངས་པ་ལས་རྟོགས་པར་བྱའོ།
གསུམ་པ་ཕར་ཕྱིན་གསུམ་གྱི་རྟེན་དང་ཚོགས་དང་འབྲས་བུའི་རྣམ་
གཞག་བསྟན་པ་ནི། སྦྱིན་སོགས་ཆོས་གསུམ་དེ་དག་ཕལ་མོ་ཆེར། །བདེ་བར་
གཤེགས་པས་ཁྱིམ་པ་རྣམས་ལ་བསྔགས། །བསོད་ནམས་ཞེས་བྱའི་ཚོགས་
ཀྱང་དེ་དག་ཉིད། །སངས་རྒྱས་གཟུགས་ཀྱི་བདག་ཉིད་སྐུ་ཡི་རྒྱུ །ཞེས་པ་སྟེ།
དེ་ལྟར་སྦྱིན་པ་ལ་སོགས་པ་ཕར་ཕྱིན་གྱི་ཆོས་དང་པོ་གསུམ་པོ་དེ་དག་གི་རྟེན་
སྤྱིར་བྱང་སེམས་ཁོ་ན་ཡིན་མོད་ཀྱི། དེ་ལྟ་ནའང་ཁྱིམ་པ་དང་རབ་བྱུང་གི་དབྱེ་
བས༑ ཕལ་མོ་ཆེར་ཏེ་གཙོ་ཆེ་བར་བདེ་བར་གཤེགས་པས་ཁྱིམ་པ་རྣམས་ལ་
119

བསླབ་བྱར་བསྔགས་པ་ཡིན་ཏེ། དེས་དེ་དག་བསྒྲུབ་སླ་བའི་ཕྱིར། རབ་བྱུང་
རྣམས་ལ་ནི་ཕར་ཕྱིན་ཕྱི་མ་གསུམ་བསླབ་བྱར་བསྔགས་ཏེ། སྔ་མ་དག་མི་
བསྒྲུབ་པ་མིན་ཀྱང་ཞར་བྱུང་ཚུལ་གྱིས་ཡོངས་སུ་རྫོགས་པར་བྱེད་པའི་ཕྱིར
ཅིག་ཤོས་དག་ལ་ཅིག་ཤོས་མི་སྲིད་པ་ནི་མ་ཡིན་ནོ།།སངས་རྒྱས་ཀྱི་རྒྱུ་ཚོགས་
གཉིས་ལས་བསོད་ནམས་ཞེས་བྱ་བའི་ཚོགས་ཀྱང་ཕར་ཕྱིན་སྔ་མ་གསུམ་པོ་དེ་
དག་ཉིད་ཡིན་ལ། ཡེ་ཤེས་ཀྱི་ཚོགས་ནི་བསམ་གཏན་དང་ཤེས་རབ་གཉིས་དང༌
བརྩོན་འགྲུས་ནི་གཉིས་ཀའི་གྲོགས་སུ་རྣམ་པར་བཞག་གོ །གཙོ་བོ་བསོད་
ནམས་ཀྱི་ཚོགས་དེ་ནི་སངས་རྒྱས་གཟུགས་ཀྱི་བདག་ཉིད་ཅན་གྱི་སྐུ་ཡི་རྒྱུ་དང་
ཆོས་སྐུའི་རྒྱུ་ནི་ཡེ་ཤེས་ཀྱི་ཚོགས་ཡིན་ཏེ རིན་ཆེན་འཕྲེང་བ་ལས། གཟུགས་
ཀྱི་སྐུ་ནི་མདོར་བསྡུས་ན། །རྒྱལ་པོ་བསོད་ནམས་ཚོགས་ལས་འཁྲུངས། །ཆོས་
ཀྱི་སྐུ་ནི་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་སོ།།
གསུམ་པ་སའི་ཡོན་ཏན་བརྗོད་པས་མཇུག་བསྡུ་བ་ནི། རྒྱལ་བའི་སྲས་
པོ་ཉི་མ་ལ་གནས་འོད་བྱེད་འདི། །རང་གཏོགས་མུན་རྣམས་དང་པོ་ཡང་དག་
བསལ་བྱས་ནས། །འགྲོ་བའི་མུན་པ་རྣམ་པར་འཇོམས་པར་མངོན་པར་འདོད།།
ས་འདིར་ཤིན་ཏུ་རྣོ་བར་གྱུར་ཀྱང་ཁྲོ་མི་འགྱུར །ཞེས་པ་སྟེ། རྒྱལ་བའི་སྲས་པོ་
ས་གསུམ་པ་ཉི་མ་ལ་གནས་པ་འོད་བྱེད་པ་འདི་ནི་རང་གི་རྒྱུད་དུ་གཏོགས་པའི་
མི་ཤེས་པའི་མུན་པ་རྣམས་ནི་ས་གསུམ་པའི་བར་ཆད་མེད་ལམ་དང་པོར་སྐྱེ་
བཞིན་པའི་སྐབས་སུ་ཡང་དག་པར་བསལ་བར་བྱས་ནས། དེའི་འོག་ཏུ་འགྲོ་
120

བའི་རྒྱུད་ལ་ཡོད་པའི་ས་གསུམ་པ་སྐྱེ་བའི་གེགས་སུ་གྱུར་པའི་མུན་པ་རྣམ་པར་
འཇོམས་པར་མངོན་པར་འདོད་དོ། །སེམས་དཔའ་དེ་ནི་ས་འདིར་མུན་པ་
འཇོམས་པའི་ཡེ་ཤེས་ཀྱི་རྩལ་ཤིན་ཏུ་རྣོ་བར་གྱུར་ཀྱང་སྐྱོན་ལྡན་གྱི་སྐྱེ་བོ་ལ་ཁྲོ་
བར་མི་འགྱུར་ཏེ། བཟོད་པ་ལ་ཆེས་གོམས་ཤིང་། སྙིང་རྗེས་རྒྱུད་སྐུལ་པར་
བྱས་པའི་ཕྱིར་རོ། བྱམས་སྨོན་ལས། སེམས་ཀྱི་དྲི་མར་གྱུར་པ་ལ། །སངས་
རྒྱས་རྣམས་ནི་སྨོད་མི་མཛད། །སེམས་ཅན་རྣམས་ལ་བྱམས་ཐུགས་ལྡན།
སྲིད་པའི་མཚོ་ལས་སྒྲོལ་བར་ཤོག །ཅེས་པ་ལྟར་རོ།
གསུམ་པ་མཚན་ནི། དབུ་མ་ལ་འཇུག་པའི་རྣམ་བཤད་རབ་གསལ་
འོད་སྣང་གསར་པ་ལས་སེམས་བསྐྱེད་གསུམ་པའི་རྣམ་པར་བཤད་པའོ།། །།
ས་བཞི་པ་འོད་འཕྲོ་བ་ལ སྤྱི་དོན་གཞུང་དོན་མཚན་དང་གསུམ་
ལས༑ དང་པོ་ས་བཞི་པ་འོད་འཕྲོ་བ་ལ། ངོ་བོ་ཐེག་ཆེན་སྒོམ་ལམ་ཆུང་ངུའི་
ཆེན་པོའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་བྱེད་པ།
ངེས་ཚིག། འདི་ལྟར་བྱང་ཆུབ་ཕྱོགས་མཐུན་ཆོས། །རབ་ཏུ་སྲེག་བྱེད་འོད་ལྟ་
བུ༑ ༑དེ་དང་ལྡན་ཕྱིར་ས་དེ་ནི། །གཉིས་པོ་བསྲེགས་པས་འོད་འཕྲོ་ཅན། །ཞེས་
སོ༑ ༑ སྤོང་བའི་ཁྱད་པར་ཁམས་གསུམ་གྱི་སྒོམ་སྤང་ཆེན་པོའི་ཆུང་ངུ་ཞེ་དྲུག་
སྤངས༑ རྟོགས་པའི་ཁྱད་པར་ཆོས་ཉིད་ཡོངས་སུ་འཛིན་པ་མེད་པའི་དོན་དུ་
121

རྟོགས༑ དེའི་ཚེ་བདག་ཏུ་འཛིན་པ་མེད་པས་ཆོས་ཀྱི་དབྱིངས་ལ་བདག་གིར་
འཛིན་པ་མེད་པར་རྟོགས་པའོ། །ཀུན་རྫོབ་ཀྱི་ཡོན་ཏན་བྱེ་བ་ཕྲག་བཅུ་གཉིས་
ཐོབ༑ ཤས་ཆེ་བའི་ཁྱད་པར་བརྩོན་འགྲུས་ཀྱི་ཕ་རོལ་ཏུ་ཕྱིན་པ་ཤས་ཆེ། སྐྱེ་བ་
འཛིན་པའི་ཁྱད་པར་འཐབ་བྲལ་ལྷའི་རྒྱལ་པོའི་སྐྱེ་བ་འཛིན་ནུས་པའོ། །
གཉིས་པ་གཞུང་དོན་ལ་བཞི་སྟེ། བརྩོན་འགྲུས་ཆེ་བས་ས་ཡི་ཡོན་ཏན་
བསྟན༑ བརྩོན་འགྲུས་ལྷག་པས་ས་ཡི་ངོ་བོ་བསྟན། བསྒོམས་པའི་ཉམས་ཀྱིས་
སའི་ངེས་ཚིག་བསྟན། ས་དེས་སྤངས་པའི་ཁྱད་པར་རྣམ་བཞག་གོ །
དང་པོ་ནི། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང༌། །བསོད་
ནམས་བློ་གྲོས་ཚོགས་ནི་གཉིས་ཀྱི་རྒྱུ། །ཞེས་པ་སྟེ། མངོན་མཐོ་ངེས་ལེགས་ཀྱི་
ཡོན་ཏན་མ་ལུས་པ་ནི་བརྩོན་འགྲུས་ཀྱི་རྗེས་སུ་འགྲོ་ཞིང༌། བསོད་ནམས་ཀྱི་
ཚོགས་དང་བློ་གྲོས་ཏེ་ཡེ་ཤེས་ཀྱི་ཚོགས་ནི་གཉིས་ཀྱི་རྒྱུ་ཡང་སྔར་བཤད་པ་ལྟར་
བརྩོན་འགྲུས་ཡིན་ནོ།
གཉིས་པ་ནི བརྩོན་འགྲུས་གང་དུ་འབར་བར་གྱུར་པ་ཡི། །ས་དེ་
བཞི་པ་འོད་ནི་འཕྲོ་བའོ། །ཞེས་པ་སྟེ། དེས་ན་བརྩོན་འགྲུས་ཀྱི་ཕར་ཕྱིན་གང་དུ་
ལྷག་པར་འབར་བར་གྱུར་པ་ཡི་ས་དེ་ནི་བྱང་ཆུབ་སེམས་དཔའི་ས་བཞི་པ་འོད་ནི་
འཕྲོ་བའོ། །དེས་ན་བརྩོན་འགྲུས་ལྷག་པར་གྱུར་པའི་བྱང་སེམས་ཀྱི་ས་ས་བཞི་
པའི་ངོ་བོ་ཡིན་ནོ། །
122

གསུམ་པ་ནི། དེར་ནི་བདེར་གཤེགས་སྲས་ལ་རྫོགས་པ་ཡི། །བྱང་
ཆུབ་ཕྱོགས་ལྷག་བསྒོམ་པ་ལས་སྐྱེས་པའི །སྣང་བ་ཟངས་ཀྱི་འོད་བས་ལྷག་
འབྱུང་ཞིང༌། །ཞེས་པ་སྟེ། ས་བཞི་པ་དེར་ནི་བདེར་གཤེགས་སྲས་པོ་དེ་ལ་
རྫོགས་པ་ཡི་བྱང་ཆུབ་ཕྱོགས་ཀྱི་ཆོས་སོ་བདུན་ལྷག་པར་བསྒོམས་པ་ལས་སྐྱེས་
པའི་ཡེ་ཤེས་ཀྱི་སྣང་བ་སྔར་བཤད་པའི་ས་གསུམ་པ་ཟངས་ཀྱི་འོད་ཀྱི་དཔེར་བྱས་
པ་ལས་ལྷག་པ་འབྱུང་ཞིང༌། རྒྱུ་མཚན་དེའི་ཕྱིར་ས་དེར་ཡེ་ཤེས་ཀྱི་མེ་འོད་འཕྲོ་
བས་འོད་འཕྲོའི་སར་བརྗོད་དོ།
བཞི་པ་ནི། རང་དུ་ལྟ་བ་དང་འབྲེལ་ཡོངས་སུ་ཟད། །ཅེས་པ་སྟེ། ས་
འདིར་རང་ངམ་བདག་ཏུ་ལྟ་བ་དེ་དང་འབྲེལ་བའི་ས་བཞི་པ་རང་གི་ངོ་སྐལ་དུ་
གྱུར་པའི་སྤང་བྱ་ཐམས་ཅད་ཡོངས་སུ་ཟད་པར་བྱེད་དེ། དེ་ལྟར་ཡང་མདོ་ལས།
ཀྱེ་རྒྱལ་བའི་སྲས་དག བྱང་ཆུབ་སེམས་དཔའི་ས་འོད་འཕྲོ་བ་ཅན་འདི་ལ་
གནས་པའི་བྱང་ཆུབ་སེམས་དཔའ་དེ། འཇིག་ཚོགས་ལ་ལྟ་བ་སྔོན་དུ་འགྲོ་བའི་
བདག་དང་། སེམས་ཅན་དང་། སྲོག་དང༌། གསོ་བ་དང༌། སྐྱེས་བུ་དང་།
གང་ཟག་དང་། ཕུང་པོ་དང་། ཁམས་དང་། སྐྱེ་མཆེད་ལ་མངོན་པར་ཞེན་པས་
ཀུན་ནས་བསླང་བའི་ལྷག་པར་གཡོ་བ་དང་། འབྲེལ་བ་རྣམས་དང་། བརྟན་
པར་འཛིན་པ་རྣམས་དང་བདག་གིར་འཛིན་པ་རྣམས་དང༌ནོར་དུ་འཛིན་པ་
རྣམས་དང་། འཇིག་རྟེན་གྱི་གནས་རྣམས་གང་ཡིན་པ་དེ་དག་ཐམས་ཅད་དང་
བྲལ་བ་ཡིན་ནོ། །ཞེས་སོ། །
123

གསུམ་པ་མཚན་ནི།དབུ་མ་འཇུག་པའི་རྣམ་བཤད་རབ་གསལ་འོད་
སྣང་གསར་པ་ལས་སེམས་བསྐྱེད་བཞི་པའི་རྣམ་པར་བཤད་པའོ།། །།
༈ ལྔ་པ་སྦྱང་དཀའ་བཤད་པ་ལ། སྤྱི་དོན་གཞུང་དོན་མཚན་དང་
གསུམ་ལས དང་པོ་ས་ལྔ་པ་སྦྱངས་དཀའ་བ་ལ། ངོ་བོ་ཐེག་ཆེན་སྒོམ་
ལམ་འབྲིང་པོའི་ཆུང་ངུའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་
རྟེན་བྱེད་པ། ངེས་ཚིག། སེམས་ཅན་རྣམས་ཡོངས་སྨིན་བྱེད་ཅིང་། །རང་གི་
སེམས་ཀྱང་བསྲུང་བའི་ཕྱིར། །བློ་ལྡན་རྣམས་ཀྱིས་སྦྱངས་དཀའ་བ། །དེ་ཕྱིར་
སྦྱངས་དཀའ་ཞེས་བརྗོད་དོ། །ཞེས་སོ། །སྤོང་བའི་ཁྱད་པར་ཁམས་གསུམ་གྱི་
སྒོམ་སྤང་འབྲིང་པོའི་ཆེན་པོ་ཞེ་དྲུག་སྤངས། རྟོགས་པའི་ཁྱད་པར་ཆོས་ཉིད་
གཉིས་སུ་མེད་པའི་དོན་དུ་རྟོགས། ཀུན་རྫོབ་ཀྱི་ཡོན་ཏན་བྱེ་བ་སྟོང་ཕྲག་བཅུ་
གཉིས་ཐོབ། ཤས་ཆེ་བའི་ཁྱད་པར་བསམ་གཏན་གྱི་ཕ་རོལ་ཏུ་ཕྱིན་པ་ཤས་ཆེ།
སྐྱེ་བ་འཛིན་པའི་ཁྱད་པར་དགའ་ལྡན་ལྷའི་རྒྱལ་པོའི་སྐྱེ་བ་འཛིན་ནུས་པའོ།
གཉིས་པ་གཞུང་ལ། སའི་ངེས་ཚིག ཕར་ཕྱིན་ལྷག་ཚུལ། ཡོན་ཏན་
གཞན་བསྟན་པ་དང་གསུམ་ལས།
དང་པོ་ནི། བདག་ཉིད་ཆེ་དེ་བདུད་རྣམས་ཀུན་གྱིས་ཀྱང་། །སྦྱང་
དཀའི་ས་ལ་ཕམ་པར་ནུས་མ་ཡིན། །ཞེས་པ་སྟེ། ས་ལྔ་པ་ལ་གནས་པའི་བདག་
124

ཉིད་ཆེན་པོ་བྱང་ཆུབ་སེམས་དཔའ་དེ་འཇིག་རྟེན་གྱི་ཁམས་ཐམས་ཅད་ལ་གནས་
པའི་ལྷའི་བུའི་བདུད་རྣམས་ཀུན་གྱིས་ཀྱང་སྦྱང་དཀའ་བའི་ས་ལ་ཕམ་པར་བྱ་
བར་ནུས་པ་མ་ཡིན་ན། དེ་དག་ལས་གཞན་པ་བདུད་ཀྱི་བཀའ་ཉན་ལ་སོགས་པ་
རྣམས་ཀྱིས་ལྟ་ཅི་སྨོས། དེའི་ཕྱིར་ས་འདིའི་མིང་སྦྱང་དཀའ་བ་ཞེས་བྱའོ། །དེ་
ཡང་ས་ལྔ་པའི་ཡེ་ཤེས་དེ་ཕྱི་ལྷ་བུའི་བདུད་དང་འཁོར་གྱི་ལོག་སྒྲུབ་སོགས་ཀྱིས་
ཚུར་ཕམ་དཀའ་བའམ་སྦྱང་དཀའ་བ་དང་། ཡང་ན་ནང་གི་ཉོན་མོངས་པ་ཕར་
སྦྱང་དཀའ་བ་དེ་ལས་རྒྱལ་བས་ན་ས་ལྔ་པ་ལ་སྦྱང་དཀའ་བ་ཞེས་བྱ་བ་སྟེ། རིན་
ཆེན་ཕྲེང་བ་ལས། ལྔ་པ་ཤིན་ཏུ་སྦྱང་དཀའི་བདུད། །ཀུན་གྱིས་ཤིན་ཏུ་ཐུབ་
དཀའི་ཕྱིར། །ཞེས་དང་། ཆོས་དབྱིངས་བསྟོད་པ་ལས། ཉོན་མོངས་ཤིན་ཏུ་
སྦྱང་དཀའ་ལ། །རྣམ་པར་རྒྱལ་བས་སྦྱང་དཀར་འདོད། །ཅེས་སོ། །
གཉིས་པ་ནི། བསམ་གཏན་ལྷག་ཅིང་་་་ཞེས་པ་སྟེ། ས་དེར་ཕར་ཕྱིན་
བཅུ་ལས་བསམ་གཏན་ཕར་ཕྱིན་ལྷག་པ་ཐོབ་ཅིང་འཕེལ་བར་གྱུར་པའོ། །
གསུམ་པ་་་་་་་བློ་བཟང་བདེན་རང་བཞིན། །ཞིབ་མོ་རྟོགས་ལའང་
ཤིན་ཏུ་མཁས་པ་ཐོབ། །ཅེས་པ་སྟེ། དེ་ཡང་བློ་བཟང་སྟེ་འཕགས་པའི་བདེན་པ་
བཞིའི་རང་བཞིན་ཞིབ་མོ་རྟོགས་པ་ལའང་འོག་མ་ལས་ཤིན་ཏུ་མཁས་པར་གྱུར་
པ་ཐོབ་པ་སྟེ། རང་འགྲེལ་ལས། བློ་བཟང་ཞེས་བྱ་བ་ནི་འཕགས་པ་རྣམས་སོ།།
དེ་དག་གི་བདེན་པ་རྣམས་ནི་བློ་བཟང་བདེན་པ་སྟེ། འཕགས་པའི་བདེན་པ་
རྣམས་ཞེས་བྱ་བའི་དོན་ཏེ། རང་བཞིན་ནི་རང་གི་ངོ་བོའོ། །ཤེས་པ་ཞིབ་མོས་
125

ཁོང་དུ་ཆུད་པར་བྱ་བའི་རང་བཞིན་ནི་རང་བཞིན་ཞིབ་མོ་ཏེ། དེ་ནི་བློ་གྲོས་
བཟང་པོས་བདེན་པ་རྣམས་ཀྱི་རང་གི་ངོ་བོ་ཕྲ་མོ་ཤེས་པ་ལ་ཆེར་མཁས་པར་
གྱུར་ཏོ། །ཞེས་སོ། །དེ་ལ་བདེན་པ་བཞི་ལས་གཞན་གསུམ་ཀུན་རྫོབ་བདེན་པ་
དང་། འགོག་བདེན་དོན་དམ་བདེན་པར་རིགས་པ་དྲུག་ཅུ་པའི་འགྲེལ་པ་དང་
རང་འགྲེལ་གཉིས་ཀར་བཞེད་དོ། །འོན་ཀྱང་འགོག་བདེན་ཞེས་པ་ཐེག་པ་འོག་
མ་བ་ལྟར་ཉོན་མོངས་བྲལ་བའི་མེད་དགག་ཙམ་ལ་མི་གོ་བར་ངོ་སྐལ་གྱི་སྤང་བྱ་
བྲལ་བའི་སེམས་ཀྱི་གནས་ལུགས་སྤྲོས་པ་ཐམས་ཅད་དང་བྲལ་བའི་སྟོང་པ་ཉིད་
ལ་གོ་དགོས་པ་ནི་གནད་དམ་པ་སྟེ། ལོ་ཆེན་སྐྱབས་མཆོག་དཔལ་བཟང་གིས
མཉམ་གཞག་རྣམ་པར་མི་རྟོག་པའི་ཡེ་ཤེས་ནི་སྤྲོས་པ་དང་མཚན་མ་ཐམས་ཅད་
ཉེ་བར་ཞི་བའི་དོན་དམ་པ་དང་ཐ་མི་དད་ཀྱང་ཐ་སྙད་དུ་སྔར་མེད་གསར་དུ་ཐོབ་
པའི་ཆ་ནས་དང་། སྦྱོར་བ་དང་། རྗེས་དང་། སྦྱིན་སོགས་ཐབས་ཀྱི་ཡོན་ཏན་
རྣམས་ཀུན་རྫོབ་ཡིན་པའི་ཕྱིར་ལམ་བདེན་ཀུན་རྫོབ་ཏུ་བཞག་ལ། འགོག་
བདེན་ཐ་སྙད་དུ་སྔར་མེད་གསར་དུ་ཐོབ་ཀྱང་། གདོད་མ་ནས་སྤྲོས་པའི་མཚན་
མ་ཐམས་ཅད་ཉེ་བར་ཞི་བའི་དེ་བཞིན་ཉིད་ལ། གློ་བུར་གྱི་དྲི་མ་དག་པས་ཁྱད་
པར་དུ་བྱས་པའི་ཕྱིར་དོན་དམ་པར་བཞག་གོ །གང་དག་ཆོས་དབྱིངས་ཡིན་ན་
འགོག་བདེན་ཡིན་པར་སྨྲ་བ་ནི་ཐེག་པ་ཆེན་པོའི་གསུང་རབ་ཐམས་ཅད་དང་
འགལ་ཞིང་། ཆོས་ཉིད་ཡིན་ན་འགོག་བདེན་གྱིས་ཁྱབ་པར་སྨྲ་བ་རྣམས་ཀྱང་
རྣམ་བྱང་གི་རྒྱུ་འབྲས་ལ་སྐུར་པ་འདེབས་པ་ཡིན་ནོ། །ཞེས་གསུངས་པ་ལ་
126

དཔགས་ན་མཉམ་གཞག་ཡེ་ཤེས་དོན་ལ་དོན་དམ་བདེན་པ་ཡིན་ཀྱང་འདིར་ཀུན་
རྫོབ་ཏུ་གཞག་དགོས་པའི་རྒྱུ་མཚན་བསྟན་པས་མདོར་ན་ལམ་བདེན་ལ་ཀུན་རྫོབ་
ཀྱི་ཆ་དང་དོན་དམ་གྱི་ཆ་གཉིས་ཡོད་པས་རང་ལྡོག་ནས་ཀུན་རྫོབ་བདེན་པར་
བཞག་ཀྱང་དོན་ལ་ལམ་བདེན་ཡིན་ན་ཀུན་རྫོབ་བདེན་པ་ཡིན་པས་མ་ཁྱབ་པ་
ལྟར་སྣང་ངོ་། །དེ་བཞིན་དུ་དབུ་མ་ཐལ་འགྱུར་པའི་ལུགས་ལ་འགོག་བདེན་དང་
དོན་དམ་བདེན་པར་མུ་གསུམ་སྟེ། འགོག་བདེན་ཡིན་ན་དོན་དམ་བདེན་པ་
ཡིན་པས་ཁྱབ་ཀྱང་།དོན་དམ་བདེན་པ་ཡིན་ན་འགོག་བདེན་ཡིན་པས་མ་ཁྱབ་
སྟེ་བུམ་པའི་སྟོང་ཉིད་བཞིན་ནོ།
གསུམ་པ་མཚན་ནི། དབུ་མ་ལ་འཇུག་པའི་རྣམ་བཤད་རབ་གསལ་
འོད་སྣང་གསར་པ་ལས་སེམས་བསྐྱེད་ལྔ་པའི་རྣམ་པར་བཤད་པའོ།།
༈ ས་དྲུག་པ་མངོན་དུ་གྱུར་བ་བཤད་པ་ལ། སྤྱི་དོན་གཞུང་དོན་
མཚན་དང་གསུམ་ལས།
དང་པོ་ས་དྲུག་པ་མངོན་དུ་གྱུར་པ་ལ། ངོ་བོ་ཐེག་ཆེན་བསྒོམ་ལམ་
འབྲིང་པོའི་འབྲིང་པོའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་
བྱེད་པ། ངེས་ཚིག། ཤེས་རབ་ཕ་རོལ་ཕྱིན་བརྟེན་ནས། །འཁོར་བ་དང་ནི་མྱ་
ངན་འདས། །གཉིས་པོ་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་
127

བྱ༑ ༑ཞེས་སོ། །སྤོང་བའི་ཁྱད་པར་ཁམས་གསུམ་ཀའི་སྒོམ་སྤང་འབྲིང་པོའི་
འབྲིང་པོ་ཞེ་དྲུག་སྤངས། རྟོགས་པའི་ཁྱད་པར་ཆོས་ཉིད་རྣམ་པ་དག་པའི་དོན་དུ་
རྟོགས༑ཀུན་རྫོབ་ཀྱི་ཡོན་ཏན་བྱེ་བ་འབུམ་ཕྲག་བཅུ་གཉིས་ཐོབ། ཤས་ཆེ་བའི་
ཁྱད་པར་ཤེས་རབ་ཀྱི་ཕ་རོལ་ཏུ་ཕྱིན་པ་ཤས་ཆེ། སྐྱེ་བ་འཛིན་པའི་ཁྱད་པར་
འཕྲུལ་དགའི་ལྷའི་རྒྱལ་པོའི་སྐྱེ་བ་འཛིན་ནུས་པའོ།
གཉིས་པ་གཞུང་དོནལ། ཡུལ་ཅན་ས་ཡི་ངོ་བོ་མདོར་བསྟན། ཡུལ་
ཆོས་དབྱིངས་རྒྱས་པར་བཤད། མཁྱེན་བརྩེ་ནུས་གསུམ་གྱི་སྒོ་ནས་སའི་ཡོན་
ཏན་བརྗོད་པས་མཇུག་བསྡུ་བ་དང་གསུམ་ལས།
དང་པོ་ལ། ས་དངོས་དང་། ཤེར་ཕྱིན་གྱི་ཆེ་བ་བརྗོད་པ་གཉིས་ལས།
དང་པོ་ནི། མངོན་དུ་ཕྱོགས་པར་མཉམ་གཞག་སེམས་གནས་ཏེ།
རྫོགས་པའི་སངས་རྒྱས་ཆོས་ལ་མངོན་ཕྱོགས་ཤིང་། །འདི་རྟེན་འབྱུང་བའི་དེ་
ཉིད་མཐོང་བ་དེས། །ཤེས་རབ་གནས་པས་འགོག་པ་ཐོབ་པར་གྱུར། །ཞེས་པ་
སྟེ༑ ས་དྲུག་པ་མངོན་དུ་ཕྱོགས་པར་མཉམ་པར་བཞག་པའི་སེམས་སམ་ཡེ་
ཤེས་ལ་གནས་ཤིང་རྟེན་ཅིང་འབྲེལ་བར་འབྱུང་བའི་གནས་ལུགས་ཟབ་མོ་མཐོང་
བའི་བྱང་སེམས་ཆོས་ཅན། སྤྲོས་པའི་མཚན་མ་ཞི་བའི་འགོག་པ་ཐོབ་པ་ཡིན་ཏེ
ཤེས་རབ་ཕར་ཕྱིན་ལྷག་པར་ཐོབ་པའི་བྱང་སེམས་ཡིན་པའི་ཕྱིར། དེའི་སྔ་རོལ་
དུ་ནི་འགོག་པ་ཐོབ་པ་མ་ཡིན་ཏེ། ཤེས་རབ་ལྷག་པར་གྱུར་པ་མེད་པའི་ཕྱིར་
དང་༑ སྦྱིན་སོགས་ཀྱི་ཕར་ཕྱིན་ལྷག་པ་ཙམ་གྱིས་འགོག་པ་ཐོབ་མི་ནུས་པའི་
128

ཕྱིར༑ ས་འདིར་མངོན་དུ་གྱུར་པ་ཞེས་པའི་རྒྱུ་མཚན་གང་ཞེ་ན། རྫོགས་པའི་
སངས་རྒྱས་ཀྱི་ཆོས་ལ་མངོན་དུ་ཕྱོགས་ཤིང་བསྐྱོད་པ་དང་། རྐྱེན་ཉིད་འདི་པ་
ཙམ་གྱི་རྟེན་ཅིང་འབྲེལ་འབྱུང་གཟུགས་བརྙན་དང་འདྲ་བའི་དེ་ཁོ་ན་ཉིད་མཐོང་
བ་དང། ས་ལྔ་པར་ལམ་གྱི་བདེན་པར་དམིགས་པའི་རྒྱུ་མཚན་དེ་གསུམ་གྱིས་
ས་འདི་ལ་མངོན་དུ་གྱུར་པ་ཞེས་བརྗོད་དེ། རང་འགྲེལ་ལས། གཟུགས་བརྙན་
དང་འདྲ་བའི་ཆོས་ཉིད་ཁོང་དུ་ཆུད་པའི་ཕྱིར་དང་། བྱང་ཆུབ་སེམས་དཔའ་
རྣམས་ཀྱིས་བྱང་ཆུབ་སེམས་དཔའི་ས་ལྔ་པར་ལམ་གྱི་བདེན་པ་ལ་དམིགས་པའི་
ཕྱིར་དང༌། རྫོགས་པའི་སངས་རྒྱས་ཀྱི་ཆོས་ལ་མངོན་དུ་ཕྱོགས་པའི་ཕྱིར་ན་ས་
འདི་ལ་མངོན་དུ་གྱུར་པ་ཞེས་བྱའོ། །ཞེས་གསུངས་པས་སོ། །དེ་ལ་གཟུགས་
བརྙན་དང་འདྲ་བའི་ཆོས་ཉིད་ཁོང་དུ་ཆུད་ལུགས་ནི། ཕར་ཕྱིན་དང་པོ་ལྔ་ལ་
གཙོ་བོར་སྤྱད་པས་ནི་སྦྱིན་པ་ལ་སོགས་པ་གཟུགས་བརྙན་དང་མཚུངས་པར་
རྟོགས་པ་ཡིན་ལ་འདིར་ནི་གཟུགས་བརྙན་དང་མཚུངས་པའི་རྣམ་པར་རྟོག་པ་
ཡང་མེད་པའི་ཕྱིར་རོ་ཞེས་ལོ་ཆེན་སྐྱབས་མཆོག་གིས་གསུངས། དེ་ལྟར་ཤེས་
རབ་དྲི་མ་མེད་པ་ལ་གནས་པའི་ཡུལ་ཅན་ཤེས་རབ་ལྷག་པའི་སྟོབས་ཀྱིས་ཡུལ་
འགོག་པ་ཡང་དག་ཐོབ་པར་གྱུར་པ་ཡིན་ཏེ། དེ་གཉིས་ཡུལ་ཡུལ་ཅན་གྱི་
འབྲེལ་པ་སྟོབས་བཙན་པའི་དབང་ལས་སོ། །
གཉིས་པ་ནི། ཇི་ལྟར་ལོང་བའི་ཚོགས་ཀུན་བདེ་བླག་ཏུ། །མིག་ལྡན་
སྐྱེས་བུ་གཅིག་གིས་འདོད་པ་ཡི། །ཡུལ་དུ་འཁྲིད་པ་དེ་བཞིན་འདིར་ཡང་བློས།།
129

མིག་ཉམས་ཡོན་ཏན་བླངས་ཏེ་རྒྱལ་ཉིད་འགྲོ། །ཞེས་པ་སྟེ། ཡོན་ཏན་གྱི་
ཚོགས་གཞན་ཡང་ཤེར་ཕྱིན་ལ་རག་ལས་ཏེ། དཔེ་ཇི་ལྟར་ན་ལོང་བའི་ཚོགས་
རང་སྟོབས་ཀྱིས་འདོད་པའི་ཡུལ་དུ་འགྲོ་མི་ནུས་པ་ཀུན་དཀའ་ཚེགས་མེད་པར་
བདེ་བླག་ཏུ་མིག་དང་ལྡན་པའི་སྐྱེས་བུ་གཅིག་གིས་འདོད་པ་ཡི་ཡུལ་དུ་འཁྲིད་
པར་བྱེད་པ་དེ་བཞིན་དུ། ཐེག་པ་ཆེན་པོའི་ལམ་ལ་བགྲོད་པའི་སྐབས་འདིར་
ཡང་སྤྲོས་བྲལ་རྟོགས་པའི་ཤེས་རབ་ཀྱི་བློས། དམིགས་མེད་དུ་རྟོགས་པའི་
མིག་ཉམས་པ་སྦྱིན་སོགས་ཀྱི་ཡོན་ཏན་བླངས་ཏེ་རྒྱལ་བའི་གྲོང་ཁྱེར་ཀུན་ཏུ་འོད་
ཉིད་དུ་འགྲོ་ཞིང་འཇོག་པར་བྱེད་པ་ཡིན་ཏེ། ཡང་དག་པའི་ལམ་དང་ལམ་
མིན་མཐོང་བའི་ཤེས་རབ་ཀྱི་ཕར་ཕྱིན་ཡིན་པའི་ཕྱིར། དེ་ཡང་སྡུད་པ་ལས
དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། །ལམ་ཡང་མི་ཤེས་གྲོང་
ཁྱེར་འཇུག་པར་ག་ལ་ནུས། །ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདིས།།
དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། །གང་ཚེ་ཤེས་རབ་ཀྱིས་
ནི་རབ་ཏུ་ཟིན་གྱུར་པ། །དེ་ཚེ་མིག་རྙེད་གྱུར་ཅིང་འདི་ཡི་མིང་ཐོབ་བོ། ཞེས་
གསུངས་པས་སོ། །
གཉིས་པ་ཡུལ་སྟོང་ཉིད་རྒྱས་པར་བཤད་པ་ལ། གང་ལ་བརྟེན་ནས་
བཤད་པ། ཡུལ་གང་ལ་བཤད་པ། ཆོས་གང་བཤད་པ་དང་གསུམ་མོ།
དང་པོ་ནི། གོང་དུ་འདི་རྟེན་འབྱུང་བའི་དེ་ཉིད་མཐོང་བ་དེས། །ཤེས་
རབ་གནས་པས་འགོག་པ་ཐོབ་པར་གྱུར། །ཅེས་སྨྲས་ན རྟེན་ཅིང་འབྲེལ་བར་
130

འབྱུང་བའི་དེ་ཁོ་ན་ཉིད་ནི་གང༌ས་དྲུག་པའི་བྱང་སེམས་ཀྱིས་དེ་མཐོང་བའི་
ཚུལ་ཇི་ལྟར་ཞེ་ན། དེའི་རང་གི་ངོ་བོ་མ་རིག་པའི་ལིང་ཏོག་གིས་བློ་གཡོགས་པ་
བདག་ཅག་གི་ཡུལ་དུ་མི་འགྲོ་ཡི དྲུག་པ་སོགས་ས་གོང་མ་ལ་གནས་པའི་
ཡུལ་དུ་ནི་འགྱུར་བ་ཡིན་ཏེ། དེས་ན་ཁོ་བོ་ཅག་ལ་དྲི་བར་བྱ་བ་མ་ཡིན་གྱི་དྲི་མ་
མེད་པའི་བློ་མངའ་བས་ན་བྱང་ཆུབ་སེམས་དཔའ་དང་སངས་རྒྱས་བཅོམ་ལྡན་
འདས་དེ་དག་ཉིད་ལ་དྲི་བར་བྱའོ། །ཞེས་གསུངས་པ་ནི་མ་འོངས་པའི་འཆད་པ་
པོ་དང་། རྩོམ་པ་པོ་རྣམས་ཀྱི་ང་རྒྱལ་བཅག་པའི་ཆེད་དུ་ཁེངས་པ་བསྐྱུངས་པ་
སྟེ༑ སློབ་དཔོན་དེ་ཉིད་ས་ཐོབ་ཀྱི་སེམས་དཔའ་ཡིན་པས་རང་སྟོབས་ཀྱི་
བསྟན་བཅོས་རྩོམ་ནུས་པའི་ཕྱིར་རོ། །གལ་ཏེ་ཤེར་ཕྱིན་དང་ས་བཅུ་པའི་མདོ་
ལས༑ རྟེན་འབྲེལ་གྱི་དོན་མཐོང་ཚུལ་གསུངས་པས་ལུང་ལ་བརྟེན་ནས་བཤད་
རིགས་སོ་ཞེ་ན། བདག་ལྟ་བུས་ནི་ལུང་ལ་བརྟེན་ནས་ཀྱང་རང་སྟོབས་ཀྱིས་དེ་
ཁོ་ན་ཉིད་སྟོན་མི་ནུས་ཏེ། ལུང་གི་དགོངས་པ་རང་སྟོབས་ཀྱིས་བཀྲལ་མི་ནུས་
པའི་ཕྱིར། འོན་ཀྱང་ལུང་གི་དགོངས་པ་རང་སྟོབས་ཀྱིས་འགྲེལ་བའི་བསྟན་
བཅོས་རྣམ་དག་གི་རྗེས་སུ་འབྲངས་ནས་བཤད་ནུས་སོ་ཞེས། ཇི་ལྟར་དེ་ཡིས་
ཆེས་ཟབ་ཆོས་རྟོགས་པ། །ལུང་དང་གཞན་ཡང་རིགས་པས་ཡིན་པས་ན། །དེ་
ལྟར་འཕགས་པ་ཀླུ་སྒྲུབ་གཞུང་ལུགས་ལས། །ཇི་ལྟར་གནས་པའི་ལུགས་
བཞིན་བརྗོད་པར་བྱ། །ཞེས་པ་སྟེ། ཇི་ལྟར་ས་དྲུག་པ་བ་དེ་ཡིས་ཆེས་ཟབ་པའི་
ཆོས་རྣམས་ཀྱི་ཆོས་ཉིད་རྟོགས་པ་དེ་ལྟར་དམ་པ་དག་གི་ལུགས་ལས་དེ་བཞིན་
131

གཤེགས་པའི་ལུང་དང་གཞན་ཡང་དངོས་སྟོབས་ཀྱི་རིགས་པས་བསྟན་བྱ་ཡིན་
པས་ན། ཚུལ་དེ་ལྟར་འཕགས་པ་ཀླུ་སྒྲུབ་ཀྱིས་མཁྱེན་ནས་གསལ་བར་མཛད་
པའི་གཞུང་ལུགས་ལས་ཇི་ལྟར་གནས་པའི་ལུང་རིགས་མན་ངག་གི་ལུགས་
བཞིན་བདག་གིས་བརྗོད་པར་བྱའོ། །འོ་ན་འཕགས་པ་ཀླུ་སྒྲུབ་ཀྱིས་དེ་བཞིན་
གཤེགསཔའི་ལུང་དོན་མ་ནོར་བ་བསྟན་པ་ཇི་ལྟར་ངེས་ཞེ་ན།དེ་ནི་བཅོམ་ལྡན་
འདས་ཉིད་ཀྱི་ལུང་གིས་ངེས་པ་ཡིན་ཏེ། འཕགས་པ་ལང་གཤེགས་ལས།རྟོག་
གེ་རྣམས་ཀྱི་ཡུལ་མིན་པ། །སོ་སོ་རང་གི་ཡེ་ཤེས་ནི། །ཕྱི་མའི་དུས་སུ་གྱུར་པ་
ན༑ ༑མགོན་པོ་སུ་ཞིག་འཛིན་འགྱུར་གསུངས། །བདེ་གཤེགས་མྱ་ངན་འདས་
པའི་འོག །དུས་དག་འདས་ནི་འབྱུང་བ་ནི། །གང་ཞིག་བསྟན་པ་འཛིན་གྱུར་ཏེ།།
བློ་གྲོས་ཆེན་པོ་ཁྱོད་ཤེས་བྱོས། །ལྷོ་ཕྱོགས་བྷེཏའི་ཡུལ་དུ་ནི། །དགེ་སློང་དཔལ་
ལྡན་ཆེར་གྲགས་པ། །དེ་མིང་ཀླུ་ཞེས་བོད་པ་སྟེ། །ཡོད་དང་མེད་པའི་ཕྱོགས་
འཇིག་པ། །ང་ཡི་བསྟན་པ་འཇིག་རྟེན་འདིར། །བླ་མེད་ཐེག་ཆེན་རབ་བཤད་
ནས༑ ༑རབ་ཏུ་དགའ་བའི་ས་བསྒྲུབས་ཏེ། །བདེ་བ་ཅན་དུ་དེ་འགྲོའོ། །ཞེས་
སོགས་བཅོམ་ལྡན་འདས་ཀྱིས་མདོ་རྒྱུད་དུ་མ་ནས་འཕགས་པ་ཀླུ་སྒྲུབ་ཐེག་ཆེན་
གྱི་དགོངས་པ་འགྲེལ་བའི་ཤིང་རྟའི་སྲོལ་འབྱེད་དུ་ལུང་གིས་བསྔགས་པའི་ཕྱིར་
རོ༑ ༑
གཉིས་པ་ཡུལ་གང་ལ་བཤད་པ་ལ། ཉན་པ་པོའི་སྣོད་བརྟག་པ། དེ་
ལ་མཉན་པར་གདམས་པའོ། །
132

། དང་པོ་ལ་རྟགས་གསུམ་གྱིས་སྐལ་ལྡན་གྱི་སྣོད་བརྟག །དེ་ལ་སྟོང་
ཉིད་བསྟན་པའི་ཕན་ཡོན་བཤད་པའོ།
— དང་པོ་ལ་སྤྱི་དང་གཞུང་དོན་གཉིས་ལས།
དང་པོ་ནི། རྟེན་འབྱུང་སྟོང་པ་ཉིད་ཀྱི་ཆོས་ཚུལ་འདི་ཡང་སྔར་གོམས་
པས་རྒྱུད་ལ་སྟོང་པ་ཉིད་ཀྱི་ས་བོན་བཞག་པ་ཁོ་ན་ལ་བསྟན་པར་བྱ་ཡི་གཞན་
དག་ལ་ནི་མ་ཡིན་ཏེ། དེ་དག་སྟོང་པ་ཉིད་ཉན་པར་གྱུར་ཏུ་ཟིན་ཀྱང་དེ་ལ་ལོག་
པར་ཞུགས་པའི་བསམ་པ་དང་ལྡན་པ་ཉིད་ཀྱིས་དོན་མ་ཡིན་པ་ཆེན་པོ་དང་ལྡན་
པའི་ཕྱིར་རོ། །དེ་ལ་ལོག་ཞུགས་ཀྱི་བསམ་པ་ནི་གཉིས་ཏེ སྟོང་པ་ཉིད་མེད་
པའི་དོན་དུ་ལྟ་བ་དང༌། སྟོང་ཉིད་བདེན་པའི་དོན་དུ་ལྟ་བའོ།
དང་པོ་ལའང་གཉིས་ཏེ། ཐེག་ཆེན་ལ་སྐུར་པ་འདེབས་པའི་སྡེ་པ་ལ་
སོགས་པ་ཁ་ཅིག་སྟོང་ཉིད་སྟོན་པའི་ལུང་ནི་སངས་རྒྱས་ཀྱི་བཀའ་མ་ཡིན་ཏེ།
བདུད་སྡིག་ཏོ་ཅན་གྱིས་བྱས་པའི་ཆད་པར་ལྟ་བའི་ལུང་ཡིན་པའི་ཕྱིར། ཞེས་
ཆོས་སྤོང་གི་ལས་བསགས་ཏེ་ངན་འགྲོར་འགྲོ་བ་ཡིན་ཏེ། སྡུད་པ་ལས། སྔོན་
སྤྱོད་ཚེ་ན་སངས་རྒྱས་ཁྲག་ཁྲིག་བཀུར་བྱས་ཀྱང་། །རྒྱལ་བའི་ཤེས་རབ་ཕ་རོལ་
ཕྱིན་ལ་མ་དད་ན། །ཐོས་ནས་བློ་ཆུང་འདི་ཡིས་འདི་ནི་སྤོང་བྱེད་དེ། །སྤངས་
ནས་སྐྱབས་མེད་གྱུར་པ་དེ་ནི་མནར་མེད་འགྲོ།ཞེས་སོ། །ཡང་ཁ་ཅིག་ནི་སྟོང་
ཉིད་ཀྱི་དོན་ཅི་ཡང་མེད་པའི་སྟོང་པ་འཕྱང་ཆད་དུབལྟས་ནས་རྟེན་འབྱུང་གི་དོན་
ལས་འབྲས་སོགས་ཁྱད་དུ་བསད་ནས་ངན་འགྲོར་འགྲོ་བ་སོགས་དོན་མིན་པར་
133

འགྱུར་ཏེ། རིན་ཆེན་འཕྲེང་བ་ལས། ཆོས་འདི་ལོག་པར་བཟུང་གྱུར་ན། །མི་
མཁས་རྣམས་ནི་ཆུད་ཀྱང་འཛའ། །འདི་ལྟར་མེད་པར་ལྟ་བ་ཡིས།།མི་གཙང་
འདམ་དུ་བྱིང་བར་འགྱུར། །ཞེས་སོ།
གཉིས་པ་སྟོང་ཉིད་བདེན་པའི་དོན་དུ་ལྟ་བ་ལའང་གཉིས་ཏེ།སྟོང་ཉིད་
ཡོད་པས་དེའི་རྟེན་དངོས་པོའི་རང་བཞིན་ཁས་ལེན་པར་བྱེད་པ་དང་། ཡང་ཁ་
ཅིག་སྟོང་ཉིད་རང་གི་ངོ་བོ་མི་སྟོང་པར་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་
བདེན་གྲུབ་ཏུ་འཛིན་པ་ཏེ། དེ་གཉིས་ཀ་ཡང་ཐར་ལམ་ལས་ལོག་པར་ཞུགས་
པའི་ཕྱིར། སྨན་པས་བོར་བའི་ནད་པ་བཞིན་གསོར་མི་རུང་བའི་ལྟ་བ་ཅན་ཡིན་
ཏེ༑ ཀླུ་སྒྲུབ་ཀྱིས། སྟོང་པ་ཉིད་ལ་བལྟ་ཉེས་ན། །ཤེས་རབ་ཆུང་རྣམས་ཕུང་
བར་འགྱུར། ཇི་ལྟར་སྦྲུལ་ལ་བཟུང་ཉེས་དང༌། །རིགས་སྔགས་ཉེས་པར་
བསྒྲུབས་པ་བཞིན། །ཞེས་དང༌ལང་གཤེགས་ལས། བློ་གྲོས་ཆེན་པོ་ངས་
འདི་ལ་དགོངས་ནས་བདག་ཏུ་བལྟ་བ་རི་རབ་ཙམ་ནི་བླའི ཡོད་པ་དང་མེད་པ་
ཉིད་དུ་མཐོང་བའི་ང་རྒྱལ་ཅན་སྟོང་པ་ཉིད་དུ་ལྟ་བ་ནི་དེ་ལྟར་མ་ཡིན་ནོ། །ཞེས་
གསུངས༑
སྤྱིར་སྟོང་ཉིད་སྟོན་པའི་སྣོད་ལ་གསུམ་སྟེ། ཕྱི་ནང་གི་དངོས་པོར་
སྨྲ་བའི་གྲུབ་མཐའ་ཁས་ལེན་པ་ལ་ཐལ་འགྱུར་གྱི་རིགས་པས་ལོག་རྟོག་བཅོམ་
པའི་སྒོ་ནས་བསྟན་པར་བྱ་བ་དང་། ལས་དང་པོ་པ་བློ་རིམ་གྱིས་སྦྱངས་ནས་
བསྟན་པར་བྱ་བ་དང་ཐེག་ཆེན་གྱི་རིགས་སད་པ་ལ་དང་པོ་ཉིད་ནས་བསྟན་
134

པར་བྱ་བ་རྣམས་སོ། །སྐབས་འདིའི་རྩ་འགྲེལ་དུ་རིགས་སད་པ་ཁོ་ན་སྣོད་
བསྟན་པ་ནི་གཙོ་བོའི་དབང་དུ་བྱས་པ་སྟེ། དེ་ལྟ་མིན་ན་གཞུང་འདིར་མཐའ་
བཞི་བཀག་པའི་སྒོ་ནས་བསྟན་པ་དེའི་སྣོད་ཐེག་ཆེན་དུ་རིགས་སད་པ་ཁོ་ན་ཡིན་
པར་ཐལ་ཞིང་འདོད་ན་གྲངས་ཅན་པ་ཡང་དེར་ཐལ་ལོ། །དེས་ན་ཆོས་སྤྱིའི་
སྣོད་དུ་མོས་པ་གལ་ཆེ་བ་དང༌། ཁྱད་པར་ཐེག་པ་ཆེན་པོའི་སྐབས་སུ་རྒྱུད་བླ་
མར་བྱང་སེམས་འཕགས་པའི་རྒྱུ་བཞི་བསྟན་པའི་ཐེག་ཆེན་གྱི་ཆོས་ལ་མོས་པ་ནི་
ས་བོན་དང་འདྲ་བར་གསུངས་ཤིང་མདོ་སྡེ་རྒྱན་གྱི་མོས་པའི་ལེའུ་སོགས་གཞན་
ཡང་ལུང་དུ་མར་མོས་པ་ཁོ་ན་གཙོ་ཆེ་བར་བསྟན་པ་བཞིན་ནོ། །དེས་ན་སྣོད་སྔ་
མ་གཉིས་ཐེག་ཆེན་གྱི་གཞུང་སྤྱི་དང་༑ འདིར་ཡང་གཞུང་གི་བབ་ལས་བསྟན་པ་
ནི་གཞུང་དོན་སྤྱི་ལས་ཤེས་དགོས་སོ། །འོ་ན་སྟོང་ཉིད་ལ་གོམས་པས་ས་བོན་
བཞག་པའི་རིགས་སད་པའི་སྣོད་དེ་ཇི་ལྟར་ངེས་སྙམ་ན ཕྱི་རོལ་གྱི་མཚན་མ་
རྣམས་ཀྱིས་ངེས་པར་ནུས་པས དེ་བསྟན་པའི་ཕྱིར།
གཉིས་པ་གཞུང་དོན་ནི སོ་སོ་སྐྱེ་བོའི་དུས་ནའང་སྟོང་པ་ཉིད་ཐོས་
ནས༑ ༑ནང་དུ་རབ་ཏུ་དགའ་བ་ཡང་དང་ཡང་དུ་འབྱུང་། །རབ་ཏུ་དགའ་བ་
ལས་བྱུང་མཆི་མས་མིག་བརླན་ཞིང་། །ལུས་ཀྱི་བ་སྤུ་ལྡང་བར་འགྱུར་བ་གང་
ཡིན་པ །དེ་ལ་རྫོགས་པའི་སངས་རྒྱས་བློ་ཡི་ས་བོན་ཡོད དེ་ཉིད་ཉེ་བར་
བསྟན་པའི་སྣོད་ནི་དེ་ཡིན་ཏེ། །དེ་ལ་དམ་པའི་དོན་གྱི་བདེན་པ་བསྟན་པར་བྱ།།
135

ཞེས་པ་སྟེ། སོ་སོ་སྐྱེ་བོའི་དུས་ནའང་གཞན་ལས་སྟོང་པ་ཉིད་ཀྱི་གཏམ་ཐོས་
ནས༑ སེམས་ཀྱི་ནང་དུ་རབ་ཏུ་དགའ་བ་དང་དད་པ་ཡང་དང་ཡང་དུ་འབྱུང་
ཞིང་༑ རབ་ཏུ་དགའ་བ་ལས་བྱུང་བའི་མཆི་མས་མིག་བརླན་ཞིང་
སྟོབས་ཀྱིས་ལུས་ཀྱི་བ་སྤུ་ལྡང་བར་གྱུར་པ་གང་ཡིན་པའི་རྟགས་གསུམ་ལྡན་དེ་
ལ་རྫོགས་པའི་སངས་རྒྱས་ཀྱི་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་བློ་ཡི་
བོན་ཡོད་པས། སྟོང་པ་ཉིད་ཀྱི་གཞུང་དེ་ཉིད་ཉེ་བར་བསྟན་པའི་སྣོད་ནི་དེ་ཡིན་
ཏེ༑དེས་ན་དེ་ལ་དམ་པའི་དོན་གྱི་བདེན་པ་སྟོང་པ་ཉིད་བསྟན་པར་བྱ་དགོས་ཏེ
དེ་ལ་བསྟན་པས་དོན་ཆེན་པོ་དང་ལྡན་པའི་ཕྱིར་རོ། །ལུས་ཀྱི་བ་སྤུ་ལྡང་བ་ལ་
སྐྲག་ནས་ལྡང་བ འཁྱགས་ནས་ལྡང་བ། ཆགས་པས་ལྡང་བ། དད་ནས་ལྡང་
བ་ཡོད་པ་ལས་འདིར་ཐ་མ་ཡིན་ཞེས་ཁུ་ནུ་བླ་མ་བསྟན་འཛིན་རྒྱ་མཚོས་གསུངས་
གཉིས་པ་ལ། དམིགས་བཅས་བསོད་ནམས་ཀྱི་ཡོན་ཏན་འབྱུང་ཚུལ་
དང་༑ དམིགས་མེད་ཡེ་ཤེས་ཀྱི་ཡོན་ཏན་འབྱུང་ཚུལ་གཉིས་ལས།
དང་པོ་ནི། དེ་ལ་དེ་ཡི་རྗེས་སུ་འགྲོ་བའི་ཡོན་ཏན་འབྱུང༌། །རྟག་ཏུ་
ཚུལ་ཁྲིམས་ཡང་དག་བླངས་ནས་གནས་པར་འགྱུར །སྦྱིན་པ་གཏོང་
འགྱུར་ཞིང་སྙིང་རྗེ་བསྟེན་པར་བྱེད། །བཟོད་པ་སྒོམ་བྱེད་དེ་ཡི་དགེ་བ་འང་བྱང་
ཆུབ་ཏུ། །འགྲོ་བ་དགྲོལ་བར་བྱ་ཕྱིར་ཡོངས་སུ་བསྔོ་བྱེད་ཅིང༌། །རྫོགས་པའི་
བྱང་ཆུབ་སེམས་དཔའ་རྣམས་ལ་གུས་པར་བྱེད། །ཅེས་པ་སྟེ། དེ་ལྟར་སྣོད་
136

ལྡན་གྱི་གང་ཟག་དེ་ལ་སྟོང་ཉིད་ཚུལ་བཞིན་བསྟན་པ་དེ་ཡི་རྗེས་སུ་འགྲོ་བའི་ཡོན་
ཏན་འདི་ལྟར་འབྱུང་སྟེ། བདག་མི་དགེ་བཅུ་སྤོང་གི་ཚུལ་ཁྲིམས་མ་བསྲུངས་ན་
ངན་འགྲོར་འགྲོ་བའི་སྐྱོན་གྱིས་སྟོང་ཉིད་ཉན་སྒོམ་རྒྱུན་ཆད་པར་དོགས་ནས་རྟག་
ཏུ་ཚུལ་ཁྲིམས་ཡང་དག་པ་བླངས་ནས་ཚུལ་བཞིན་སྲུང་བ་ལ་གནས་པར་འགྱུ་
བ་དང་། ཁྲིམས་ཀྱིས་མཐོ་རིས་སུ་སྐྱེས་ཀྱང་འཚོ་བས་ཕོངས་ན་སྟོང་ཉིད་ཉན་
སྒོམ་མི་འོང་བར་ཤེས་ནས་ཡར་མར་གྱི་ཞིང་དུ་སྦྱིན་པ་གཏོང་བར་འགྱུར་ཞིང།
སྙིང་རྗེ་བྲལ་བའི་ལྟ་བས་སངས་རྒྱས་མི་འཐོབ་པར་ཤེས་ནས་སྙིང་རྗེ་རྒྱུད་ལ་
བསྟེན་པར་བྱེད་པ་དང༌ཁྲོ་བས་ངན་འགྲོར་སྐྱེ་ཞིང་མིར་སྐྱེས་ཀྱང་མི་སྡུག་
པར་གྱུར་ན་རྐྱེན་དེས་དགེ་བའི་བཤེས་གཉེན་རྣམས་མི་མཉེས་པས་སྟོང་པ་ཉིད་ཀྱི་
གདམས་ངག་མི་ཐོབ་པར་ཤེས་ནས་བཟོད་པ་སྒོམ་པར་བྱེད་དོ། །དེ་ཡི་དགེ་
བའང་བྱང་ཆུབ་ཏུ་མ་བསྔོས་ན་དགེ་རྩ་རྒྱུན་མི་འཆད་པར་མི་འཕེལ་བས། འགྲོ་
བ་དགྲོལ་བར་བྱ་བའི་ཕྱིར་དུ་བྱང་ཆུབ་ཏུ་ཡོངས་སུ་བསྔོ་བར་བྱེད་ཅིང་། བྱང་
ཆུབ་སེམས་དཔའ་མ་གཏོགས་པར་གཞན་དག་གི་རྟེན་ཅིང་འབྲེལ་བར་འབྱུང་
བའི་བདག་ཉིད་ཇི་ལྟ་བ་ཉིད་ཉེ་བར་བསྟན་པར་མི་ནུས་སོ་སྙམ་དུ་བསམ་ནས་
རྫོགས་པའི་བྱང་ཆུབ་སེམས་དཔའ་རྣམས་ལ་གུས་པར་བྱེད་དེ །སེམས་འགྲེལ་
ལས༑ ཆོས་རྣམས་སྟོང་པ་འདི་ཤེས་ན། །ལས་དང་འབྲས་བུ་བརྟེན་པ་གང་།།
ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང༌། །ཞེས་
པའི་དོན་རྟོགས་པའི་ཕྱིར་རོ།
137

གཉིས་པ་ནི། ཟབ་ཅིང་རྒྱ་ཆེའི་ཚུལ་ལ་མཁས་པའི་སྐྱེ་བོས་ནི། །རིམ་
གྱིས་རབ་ཏུ་དགའ་བའི་ས་ནི་འཐོབ་འགྱུར་བས། །ཞེས་པ་སྟེ། དེ་ལྟར་བསོད་
ནམས་ཀྱི་ཚོགས་རྒྱ་ཆེན་པོ་བསགས་པ་ལ་བརྟེན་ནས། ཟབ་ཅིང་རྒྱ་ཆེ་བའི་སྤྲོས་
བྲལ་རྟེན་འབྱུང་བསླུ་མེད་ཀྱི་ཚུལ་ལ་མཁས་ཏེ་ཉམས་སུ་ལེན་པའི་སྐྱེ་བོས་ནི་
རིམ་གྱིས་ཚོགས་སྦྱོར་གྱི་ལམ་བགྲོད་ནས་རབ་ཏུ་དགའ་བའི་ས་དང་པོ་ནི་ངེས་
པར་འཐོབ་པར་འགྱུར་བས་སོ།
གཉིས་པ་དེ་ལ་མཉན་པར་གདམས་པ་ནི། དེ་ནི་དོན་དུ་གཉེར་བས་
ལམ་འདི་མཉན་པར་གྱིས། །ཞེས་པ་སྟེ། དེས་ན་ས་དང་པོ་དོན་དུ་གཉེར་བས་
འཆད་འགྱུར་སྤྲོས་བྲལ་རྟེན་འབྱུང་གི་ལམ་འདི་མཉན་པར་གྱིས་ཤིག་སྟེ། མདོ་
ལས༑ མེ་ཚོགས་སྤུ་གྲིའི་སོ་ཡང་བརྒལ་ནས་ནི། །འཆི་མཐར་ཐུག་གི་བར་དུ་
དམ་ཆོས་བཙལ། ཞེས་གསུངས་པས་སོ།
གསུམ་པ་ཆོས་གང་བཤད་པ་ལ།
བཤད་བྱའི་ལུང་འགོད། ལུང་གི་དོན་བཤད། དེ་རིགས་པས་གཏན་ལ་དབབ་པ་
དང་གསུམ་ལས
དང་པོ་ནི། འཕགས་པ་ས་བཅུ་པ་ལས། ཀྱེ་རྒྱལ་བའི་སྲས་དག་བྱང་
138

ཆུབ་སེམས་དཔའ་ས་ལྔ་པ་ལ་ལམ་ཤིན་ཏུ་ཡོངས་སུ་རྫོགས་པའི་བྱང་ཆུབ་
སེམས་དཔའ་དེ་བྱང་ཆུབ་སེམས་དཔའ་ས་དྲུག་པ་ལ་འཇུག་སྟེ། དེ་ཆོས་མཉམ་
པ་ཉིད་བཅུས་འཇུག་གོ།བཅུ་གང་ཞེ་ན་འདི་ལྟ་སྟེ། ཆོས་ཐམས་ཅད་མཚན་མ་
མེད་པར་མཉམ་པ་ཉིད་དང༌། ཆོས་ཐམས་ཅད་མཚན་ཉིད་མེད་པར་མཉམ་པ་
ཉིད་དང་། དེ་བཞིན་དུ་སྐྱེ་བ་མེད་པར་དང་། མ་སྐྱེས་པར་དང་། དབེན་པ་དང་།
གདོད་མ་ནས་རྣམ་པར་དག་པ་དང་། སྤྲོས་པ་མེད་པ་དང་།བླང་བ་མེད་པ་དང་།
དོར་བ་མེད་པར་མཉམ་པ་ཉིད་དང་། ཆོས་ཐམས་ཅད་སྒྱུ་མ་དང་། རྨི་ལམ་
དང་༑ མིག་ཡོར་དང་། བྲག་ཆ་དང༌ཆུ་ཟླ་དང༌། གཟུགས་བརྙན་དང་།
སྤྲུལ་པ་ལྟ་བུར་མཉམ་པ་ཉིད་དང་། ཆོས་ཐམས་ཅད་དངོས་པོ་དང་དངོས་པོ་
མེད་པ་གཉིས་སུ་མེད་པར་མཉམ་པ་ཉིད་དོ། །དེ་ལ་ཆོས་ཐམས་ཅད་ཀྱི་རང་
བཞིན་དེ་ལྟར་རབ་ཏུ་རྟོགས་པ་ན། རྣོ་ཞིང་རྗེས་སུ་མཐུན་པའི་བཟོད་པས་བྱང་
ཆུབ་སེམས་དཔའི་ས་དྲུག་པ་མངོན་དུ་གྱུར་པ་རྗེས་སུ་ཐོབ་སྟེ་ཞེས་གསུངས་པ་
ལྟ་བུའོ། །
གཉིས་པ་ནི། མཁས་ཤིང་གྲུབ་པའི་བདག་ཉིད་མཁན་རིན་པོ་ཆེ་འཇམ་
དབྱངས་གྲུབ་པའི་བློ་གྲོས་ཀྱི་དབུ་འཇུག་རྣམ་བཤད་སྐྱ་རེངས་དང་པོའི་སྣང་བ་
ལས༑ དེའང་དང་པོ་ནི་ཆོས་ཀུན་ལ་མཚན་མ་མི་འདྲ་བ་སྣ་ཚོགས་སུ་སྣང་བ་
རྣམས་འཕགས་པའི་མཉམ་བཞག་ཡེ་ཤེས་ཀྱི་ངོར་མེད་པ་དང་
གཉིས་པ་ནི་ཆོས་ཀུན་རང་མཚན་གྱིས་མ་གྲུབ་པ་སྟེ་དེ་གཉིས་ཀྱིས་
139

སྤྱིར་བསྟན་པ་དང་དེ་ནས་གསུམ་གྱིས་རིམ་པར་རྒྱུ་འབྲས་ངོ་བོ་གསུམ་
གྱིས་སྟོང་པའི་ལྡོག་ཆ་ནས་བསྟན་ནམ་སྙམ། དྲུག་པས་དེ་ལྟར་སྟོང་པ་དེ་
ཡང་གསར་དུ་ལུང་རིགས་ཀྱིས་བྱས་པ་མ་ཡིན་པར་གདོད་ནས་རྣམ་དག་ཆེན་
པོར་གནས་པ་དང༌བདུན་པས་གདོད་ནས་རྣམ་དག་ལ་སྒྲ་རྟོག་གི་སྤྲོ་བར་མི་
ནུས་པ་དང༌། བརྒྱད་པས་སྤྲོས་བྲལ་ལ་སོར་བཞག་ཙམ་ལས་བླང་དོར་བྱར་
མེད་པར་བསྟན་པ་དང་དགུ་པ་དཔེ་བདུན་པོས་ཆོས་ཐམས་ཅད་སྣང་སྟོང་
འགལ་མེད་ཟུང་དུ་འཇུག་པའི་གནད་བསྟན་པའོ། །དེའང་རིམ་པར་རྒྱུ་རྐྱེན་གྱིས་
བཅོས་མ། བག་ཆགས་ཀྱིས་སྣང་བ། རང་དབང་བ་མིན་པ། ཕྱི་ནང་གང་
ནའང་མེད་པ། སྣང་ཡང་དོན་ལ་མ་གྲུབ་པ། བྱིས་པ་བསླུ་བ། དག་མ་དག་
གང་ཡང་སྣང་བ་སྟེ་བདུན་ནོ།
༡༣ དང་པོ་བརྒྱད་ཀྱིས་དོན་དམ་པར་སྟོང་པའི་ངོས་ནས་མཉམ་པ་ཉིད་དང་
དཔེ་རྣམས་ཀྱིས་ཀུན་རྫོབ་སྣང་བའི་ངོས་ནས་མཉམ་པ་ཉིད་དུ་བསྟན་པ་དང་།
བཅུ་པས་ནི་བདེན་པ་གཉིས་ཆར་དུ་མཉམ་པ་ཉིད་དུ་བསྟན་ནས་ཕྱོགས་བསྡུས་
པའོ༑ ༑རྣོ་བ་ནི་མཉམ་པ་ཉིད་བཅུ་པོ་ལ་ཐུགས་ཤིན་ཏུ་གསལ་བ་དང་། རྗེས་སུ་
མཐུན་པའི་བཟོད་པ་ནི་དེ་དག་ལ་མི་སྐྲག་པ་སྟེ་དེའི་སྒོ་ནས་ས་དྲུག་པ་འཐོབ་ཅེས་
པའོ༑ ༑ཞེས་གསུངས་པ་ལྟར་རོ། འདིར་ཆོས་ཀྱི་བདག་མེད་དང་པོར་བསྟན་
པ་ནི། ས་དྲུག་པའི་རྟེན་འབྲེལ་གྱི་དོན་ལས་འཕྲོས་པ་དང༌། ས་དང་པོ་དེ་ནི་
དོན་དུ་གཉེར་བས་ལམ་འདི་ཉིད་མཉན་པར་གྱིས་ཞེས་བྱང་ཆུབ་སེམས་དཔའི་
140

རིགས་ཅན་གྱི་དབང་དུ་བྱས་པ་དང་། ཆོས་ཐམས་ཅད་རང་བཞིན་མེད་པར་
རྟོགས་ན་བདག་མེད་གཉིས་ཀ་རྟོགས་ནུས་པས་ཉོན་མོངས་པ་དང་ཤེས་བྱའི་སྒྲིབ་
པ་མཐའ་དག་སྤོང་བའི་གཉེན་པོའི་དབང་དུ་བྱས་པའི་རྒྱུ་མཚན་གསུམ་ལ་བརྟེན་
ནས་ཆོས་བདག་མེད་དང་པོར་བསྟན་ཏོ། །འོ་ན་གང་ཟག་བདག་མེད་བསྟན་པ་
དོན་མེད་དོ་སྙམ་ན་སྐྱོན་མེད་དེ། དབང་པོ་དམན་པ་དག་བསྟན་པ་ལ་རིམ་གྱིས་
གཞུག་པའི་ཕྱིར་དང་། ཉན་རང་གི་གང་ཟག་དག་རྣམ་པར་གྲོལ་བའི་འཇུག་
ངོགས་སུ་བསྟན་པའི་ཕྱིར་ཏེ། བདག་མེད་འདི་ནི་འགྲོ་བ་རྣམས་དཀྲོལ་ཕྱིར།།
ཆོས་དང་གང་ཟག་དབྱེ་བས་རྣམ་གཉིས་གསུངས ཞེས་གསུངས་པས་སོ།།
སྤྱོད་འཇུག་ཏུ་གང་ཟག་གི་བདག་མེད་ཐོག་མར་བསྟན་པ་ནི་སྐྱེས་བུ་འབྲིང་གི་
ལམ་རིམ་གྱི་དབང་དུ་བྱས་པ་ཡིན་ནམ་སྙམ་མོ།
གསུམ་པ་རིགས་པས་གཏན་ལ་འབེབས་པ་ལ་སྤྱི་དོན་དང་། གཞུང་
དོན་ནོ། དང་པོ་ལ་གསུམ། སྤྱིར་དབུ་མ་ཐལ་རང་གཉིས་གཞི་གང་ལས་ཚུལ་
ཇི་ལྟར་གྱེས་ཚུལ། བྱེ་བྲག་དེ་ལ་བརྟེན་པའི་དབུ་མ་ཐལ་རང་གི་ཁྱད་པར། དེ་
དག་གིས་སྤྲོས་པ་གཅོད་པའི་ཚུལ་ལོ།
དང་པོ་ནི། ཇི་སྐད་བཤད་པའི་མཉམ་པ་ཉིད་བཅུའི་ནང་ནས་ཆོས་
ཐམས་ཅད་སྐྱེ་བ་མེད་པར་མཉམ་པ་ཉིད་རིགས་པས་བསྟན་པས མཉམ་པ་ཉིད་
གཞན་རྣམས་ཀྱང་བསྟན་པར་སླ་བར་དགོངས་ཏེ། སློབ་དཔོན་གྱིས་དབུ་མའི་
བསྟན་བཅོས་ཀྱི་དང་པོར། བདག་ལས་མ་ཡིན་གཞན་ལས་མིན། །གཉིས་ལས་
141

མ་ཡིན་རྒྱུ་མེད་མིན། །དངོས་པོ་གང་དག་གང་ན་ཡང༌། ། སྐྱེ་བ་ནམ་ཡང་ཡོད་
མ་ཡིན། །ཞེས་མཐའ་བཞི་སྐྱེ་འགོག་གི་དམ་བཅའ་གསུངས་པ་དེ་དབུ་མ་ཐལ་
རང་གཉིས་གྱེས་པའི་གཞི་ཡིན་ནོ། །ཚིགས་བཅད་དེའི་དོན་ནི། རྒྱུ་བདག་
ལས་བརྟེན་པ་ཕྱི་ནང་གི་དངོས་པོ་གང་དག་རྟེན་ས་ཡུལ་དུས་གྲུབ་པའི་མཐའ་
གང་ན་ཡང་སྐྱེ་བ་ནམ་ཡང་སྟེ་རྣམ་པ་ཐམས་ཅད་དུ་ཡོད་པ་མ་ཡིན་ནོ། །འདིར་
མ་ཡིན་ཞེས་བྱ་བ་འདི་ཡོད་པ་ཉིད་ཀྱི་སྒྲུབ་བྱེད་རང་ལས་སྐྱེ་བ་དང་འབྲེལ་གྱི་
ཡོད་པ་དང་ནི་མ་ཡིན་ཏེ། དེ་དགག་པ་དོན་གྱི་གྲུབ་པའི་ཕྱིར་རོ། དེ་བཞིན་དུ་
དམ་བཅའ་གསུམ་ཀ་ལའང་སྦྱར་བར་བྱའོ་ཞེས་པ་དེ་ལས། ཐལ་རང་གཉིས་
ཚུལ་ཇི་ལྟར་གྱེས་ན། ཐོག་མར་སློབ་དཔོན་སངས་རྒྱས་བསྐྱངས་ཀྱིས་མཐའ་
བཞི་སྐྱེ་བ་འགོག་པའི་དམ་བཅའ་ཐལ་འགྱུར་གྱི་དམ་བཅའ་བཞི་ལ་སྦྱར་ནས་
རིགས་པ་ཟུར་ནས་ཁ་སྐོང་བར་མཛད། དེ་ལ་སློབ་དཔོན་ལེགས་ལྡན་འབྱེད་
ཀྱིས་མི་འཐད་པའི་སྐྱོན་འཕངས་ནས་རང་ལུགས་མཐའ་བཞི་སྐྱེ་བ་འགོག་པའི་
དམ་བཅའ་རང་རྒྱུད་ཀྱི་དམ་བཅའ་ལ་སྦྱར་ནས་གཏན་ཚིགས་དང་དཔེ་ཟུར་ནས་
ཁ་སྐོང་བར་མཛད། དེ་ནས་སློབ་དཔོན་ཟླ་བས་སངས་རྒྱས་བསྐྱངས་ལ་སྐྱོན་དེ་
མི་འཇུག་ཚུལ་དང་། ལེགས་ལྡན་བྱེད་ལ་སྐྱོན་ཡོད་ཚུལ་བསྟན། ཚུལ་དེ་ལ་
བརྟེན་ནས་ཐལ་རང་གི་གྲུབ་མཐའ་ཞེས་བོད་གངས་ཅན་ལྗོངས་སུ་རླུང་ལྟར་
གྲགས་པ་ཡིན་ནོ། །དེ་དག་དཔལ་ལྡན་ཟླ་བའི་ཚིག་གསལ་དུ་སངས་རྒྱས་
བསྐྱངས་ཀྱི་འདོད་པ་དང་། དེ་ལ་ལེགས་ལྡན་གྱིས་སྐྱོན་བརྗོད་ཚུལ། སྐྱོན་དེ་
142

སྤོང་ཚུལ ལེགས་ལྡན་གྱི་འདོད་པ་མི་འཐད་པའི་ཚུལ་གསུངས་པ་རྣམས་
འདིར་ཅུང་ཟད་རིམ་བཞིན་ཟློས་པ་ལ། དང་པོ་དེ་ཉིད་ལས། སློབ་དཔོན་
སངས་རྒྱས་བསྐྱངས་ཀྱིས་ཀྱང༌། དངོས་པོ་རྣམས་བདག་ལས་སྐྱེ་བ་མེད་དེ།
དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང་ཤིན་ཏུ་ཐལ་བར་
འགྱུར་བའི་ཕྱིར་རོ། །དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་
སྐྱེ་བ་ལ་དགོས་པ་མེད་དོ། །ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་
འགྱུར་རོ། །ཞེས་གསུངས་སོ། །ཞེས་དཔལ་ལྡན་ཟླ་བས་སངས་རྒྱས་བསྐྱངས་
ཀྱི་བུདྡྷ་པ་ལི་ཏར་བདག་སྐྱེ་བཀག་པའི་རིགས་པ་བསྡུས་ཏེ་བསྟན།
གཉིས་པ་ནི། འདི་ལ་ཁ་ཅིག་གིས་དེ་ནི་རིགས་པ་མ་ཡིན་ཏེ གཏན་
ཚིགས་དང་དཔེ་མ་བརྗོད་པའི་ཕྱིར་དང༌། གཞན་གྱིས་སྨྲས་པའི་ཉེས་པ་མ་
བསལ་བའི་ཕྱིར་རོ། ཞེས་ལེགས་ལྡན་འབྱེད་ཀྱིས་རྩ་ཤེས་འགྲེལ་པ་ཤེར་རབ་
སྒྲོན་མེར་གསུངས་པ་ཟླ་བས་བསྡུས་ཏེ་བསྟན།
གསུམ་པ་ནི། སྐྱོན་འདི་དག་ཐམས་ཅད་ནི་རིགས་པ་མ་ཡིན་པར་ཁོ་བོ་
ཅག་གིས་མཐོང་བ་སོགས་མདོར་བསྟན། རྒྱས་བཤད་ལ། ཇི་ལྟར་ཞེ་ན། དེ་ལ་
རེ་ཞིག་གཏན་ཚིགས་དང་དཔེ་མ་བརྗོད་པའི་ཕྱིར་དང་ཞེས་གང་སྨྲས་པ་དེ་ནི་མི་
རིགས་སོ་ཞེས་པ་ནས། བདག་ཉིད་རྗེས་སུ་དཔག་པ་ལ་དགའ་བ་ཉིད་མངོན་
པར་བྱེད་པ་ཡིན་ནོ། །ཞེས་པའི་བར་གྱིས་གྲངས་ཅན་པའི་བདག་སྐྱེ་འདོད་པའི་
ལོག་རྟོག་འགལ་བ་བརྗོད་པའི་ཐལ་འགྱུར་གྱིས་ཟློག་མི་ནུས་ན་རང་རྒྱུད་དུ་
143

བཀོད་པས་ཀྱང་ཟློག་མི་ནུས་པས་སྐབས་འདིར་སྤྱིར་རང་རྒྱུད་ཀྱི་གཏན་ཚིགས་
བཀོད་པ་ལ་དགོས་ནུས་མེད་པར་བསྟན དེ་ཡང་གྲངས་ཅན་པས་དངོས་པོ་
དག་རྒྱུ་དུས་ན་རང་གི་བདག་ཉིད་དུ་མེད་ན་སྐྱེ་བ་མི་འཐད་པར་མཐོང་ནས་རང་
རང་གི་རྒྱུའི་བདག་ཉིད་དུ་མངོན་པར་མི་གསལ་བའི་ཚུལ་གྱིས་ཡོད་ལ། དེ་ཉིད་
གསལ་བར་གྱུར་པ་ལ་སྐྱེ་བ་ཞེས་པའི་ཐ་སྙད་བྱ་ཞིང་གསལ་ཟིན་པ་སླར་ཡང་སྐྱེ་
བར་མི་འདོད་པས་སྐྱེ་བ་དོན་མེད་དང་ཐུག་མེད་དུ་མི་འདོད་དོ། །དེ་ལ་སངས་
རྒྱས་བསྐྱངས་ཀྱི་རིགས་པ་ངག་སྦྱོར་དུ་བཀོད་ན། རང་གི་རྒྱུའི་བདག་ཉིད་དུ་
ཡོད་པའི་མངོན་པར་མི་གསལ་བའི་བུམ་པ་ཆོས་ཅན སླར་སྐྱེ་བ་ལ་དོན་མེད་
དང་ཐུག་མེད་དུ་ཐལ། རང་གི་ངོ་བོ་ཡོད་པའི་ཕྱིར། ཡང་བུམ་སོགས་ཆོས་ཅན།
བདག་ལས་སྐྱེ་བ་མེད་པར་ཐལ། སྐྱེ་བ་དོན་ཡོད་དང་ཐུག་པ་དང་བཅས་པ་གང་
ཞིག་རང་གི་བདག་ཉིད་དུ་ཡོད་པ་སྐྱེས་ན་ཐུག་མེད་དང་དོན་མེད་ཐལ་བའི་ཕྱིར
ཞེས་འགལ་བ་སྡུད་བའི་ཐལ་འགྱུར་ཡིན་ལ གྲངས་ཅན་པས་འགལ་བ་ཅི་ལྟར་
ཁས་བླངས་ཞེ་ན། སྤྱིར་ཡོད་པ་སྐྱེ་ན་སྐྱེ་བ་དོན་མེད་དང་ཐུག་མེད་དུ་འགྱུར་བ་
ཡང་ཁས་བླངས་ཤིང་། མྱུ་གུ་རང་གི་བདག་ཉིད་དུ་ཡོད་པ་སླར་སྐྱེ་བར་ཁས་
བླངས་པའི་ཕྱིར། དེས་ན་འདི་འདྲའི་ཐལ་འགྱུར་ཆོས་ཅན། འགལ་བ་སྡུད་པའི་
ཐལ་འགྱུར་ཡིན་ཏེ ཆོས་ཅན་བུམ་པ་ལྟ་བུ་གཅིག་གི་སྟེང་དུ་བུམ་པ་རང་གི་
བདག་ཉིད་དུ་ཡོད་པ་སྐྱེ་བར་ཡང་ཁས་བླངས་ཡོད་པ་སྐྱེ་ན་དོན་མེད་ཐུག་མེད་དུ་
ཐལ་བར་ཁས་བླངས་པའི་འགལ་བ་གཉིས་གཞི་ཆོས་ཅན་གཅིག་གི་སྟེང་དུ་
144

འབབ་པའི་ཕྱིར། སྐབས་འདི་ནས་བཤད་པའི་ཐལ་འགྱུར་དང་ཚད་མ་ནས་
བཤད་པའི་ཐལ་འགྱུར་གཉིས་ལ་ཁྱད་པར་ཡོད་དེ། ཁས་ལེན་ཡོད་པའི་
དངོས་སྨྲ་བའི་ལུགས་དང། ཁས་ལེན་མེད་པའི་དབུ་མ་པའི་བཀོད་ལུགས་ཐ་
དད་ཡིན་པའི་ཕྱིར། དེ་ལྟར་ཁས་ལེན་ནང་འགལ་བསྟན་ཀྱང་མི་ལྡོག་ན་ནི་རང་
རྒྱུད་ཀྱི་དཔེ་གཏན་བརྗོད་ཀྱང་མི་ལྡོག་པས་ཁོ་བོ་ཅག་སྨྱོན་པ་དང་ལྷན་དུ་རྩོད་
པར་མི་བྱའོ། ཞེས་གསུངས མདོར་ན། གཏན་ཚིགས་དང་དཔེ་མ་བརྗོད་
འི་སྐྱོན་མེད་དེ་དོན་དམ་གཏན་འབེབས་སྐབས་དབུ་མ་ཐལ་འགྱུར་བ་རང་ལ་
ཕྱོགས་གཞན་ཁས་བླངས་མེད་པས་རང་རྒྱུད་ཀྱི་གཏན་ཚིགས་ནི་མི་བཀོད་པས་
དེའི་དབང་དུ་བྱས་པའི་དཔེ་གཏན་མེད་ཀྱང་། གཞན་གྲགས་ཀྱི་དབང་དུ་བྱས་
པའི་དཔེ་དང་གཏན་ཚིགས་ཡོད་པའི་ཕྱིར་ཏེ། མྱུ་གུ་ཆོས་ཅན། བདག་ལས་
སྐྱེ་བ་མེད་དེ ཡོད་པའི་ཕྱིར། དཔེར་ན་མངོན་གསལ་གྱི་བུམ་པ་བཞིན་ཞེས་པ་
ལྟར་རོ། །རང་རྒྱུད་ཀྱི་གཏན་ཚིགས་མི་བཀོད་དེ། དབུ་མ་པ་ཡིན་ན་རང་གི་
རྒྱུད་ཀྱི་རྗེས་སུ་དཔག་པར་བྱ་བ་རིགས་པའང་མ་ཡིན་ཏེ། ཕྱོགས་གཞན་ཁས་
བླངས་པ་མེད་པའི་ཕྱིར་སོགས་ཀྱིས་ཁས་ལེན་ཀུན་བྲལ་གྱི་ལྟ་བ་རྣམ་གྲངས་མ་
ཡིན་པའི་དོན་དམ་བདེན་པ་གཏན་འབེབས་ཀྱི་སྐབས་སུ་གཏན་ཚིགས་རང་རྒྱུད་
དུ་བཀོད་ན་ཁས་བླངས་དང་བཅས་པར་འགྱུར་བས་མི་འཐད་པར་བསྟན་ཏོ།
སྐྱོན་གཉིས་པ་གཞན་གྱིས་སྨྲས་པའི་ཉེས་པ་མ་བསལ་བའི་ཉེས་པ་མེད་དེ། དེ་ལ་
གཞན་གྱིས་སྨྲས་པའི་སྐྱོན་ནི་གཞན་གྲངས་ཅན་པས་ཅི་རང་གི་བདག་ཉིད་དུ་ཡོད་
145

པའི་ཕྱིར། ཞེས་པའི་རྟགས་དེ་མངོན་པར་གསལ་ཟིན་དབང་དུ་བྱས་ན། གྲུབ་
· ཟིན་སྒྲུབ་པའི་རྟགས་དང་། མངོན་པར་མི་གསལ་བའི་དབང་དུ་བྱས་ན་འགལ་
རྟགས་སུ་འགྱུར་ཏེ། མངོན་པར་མི་གསལ་བའི་ཚུལ་གྱིས་ཡོད་ན། སྐྱེ་བས་
ཁྱབ་ཅེས་སྨྲ་ན་དེའི་ཉེས་པ་བསལ་དགོས་ཞེས་པའི་དོན་ནོ། །སྐྱོན་དེ་གཉིས་མེད་
དེ༑ གྲངས་ཅན་པས་མངོན་པར་མི་གསལ་བའི་ཚུལ་དུ་ཡོད་པ་དེ་ཡོད་པའི་
རྟགས་ཀྱིས་བདག་ལས་སྐྱེ་བར་འདོད་པ་འདིར་འགོག་པས་གྲུབ་ཟིན་སྒྲུབ་པའི་
སྐྱོན་མེད། ཡོད་ན་མི་སྐྱེ་བའི་ཁྱབ་པ་དཔེ་མངོན་གསལ་གྱི་བུམ་པའི་སྟེང་དུ་
གྲངས་ཅན་པ་རང་གི་ཁས་བླངས་པས་འགལ་རྟགས་སུ་ག་ལ་འགྱུར། དེས་
ན་གཞན་གྱིས་སྨྲས་པའི་ཉེས་པ་བསལ་ཟིན་པ་ཡིན་ནོ། །ཡང་ན་སངས་རྒྱས་
བསྐྱངས་ཀྱི་རིགས་པ་དེ་ངག་སྦྱོར་གཞན་དུ་ཡང་སྦྱོར་དུ་ཡོད་དེ། གྲངས་ཅན་
པས་ཤེས་བྱ་ལ་རིགས་གཉིས་སུ་འདོད་པའི་བེམ་པོ་ཉེར་གསུམ་པོ་ཆོས་ཅན།
གཙོ་བོའི་རང་བཞིན་དུ་ཡོད་པའི་བདག་ལས་སྐྱེ་བ་མེད་དེ། རང་རང་གི་བདག་
ཉིད་དུ་ཡོད་པའི་ཕྱིར། དཔེར་ན་ཤེས་རིག་གི་སྐྱེས་བུ་བཞིན་ཞེས་བཀོད་ཀྱང་
ཆོག་གོ །སྐྱོན་གསུམ་པ་ཐལ་བར་འགྱུར་བའི་ཚིག་ཡིན་པའི་ཕྱིར་སྐབས་ཀྱི་
དོན་ལས་བཟློགས་པས་བསྒྲུབ་པར་བྱ་བ་དང་། དེའི་ཆོས་བཟློག་པའི་དོན་
མངོན་པས་དངོས་པོ་རྣམས་གཞན་ལས་སྐྱེ་བར་འགྱུར་བ་དང་། སྐྱེ་བ་འབྲས་བུ་
དང་བཅས་པ་ཉིད་དུ་འགྱུར་བ་དང་། ཐུག་པ་ཡོད་པར་འགྱུར་བའི་ཕྱིར་གྲུབ་པའི་
མཐའ་དང་འགལ་བར་འགྱུར་རོ། ཞེས་བཟློག་པ་དང་འབྲེལ་བའི་ཉེས་པ་སྤོང་
146

བ་ལ། སྤྱིར་མཐའ་གཅིག་འཛིན་གྱི་ལོག་རྟོག་བཟློག་པའི་དོན་དུ་ཐལ་འགྱུར་
བཀོད་ཚུལ་དང༌། སྐབས་དོན་དངོས་བཤད་པ་གཉིས་ལས། དང་པོ་ནི།
རང་གི་ངོ་བོར་ཡོད་ན་མི་སྐྱེ་བའི་ཁྱབ་པ་ཁས་ལེན་བཞིན་དུ་བདག་ལས་སྐྱེ་བར་
འདོད་པའི་གྲངས་ཅན་པའི་ངོར། དངོས་པོ་རྣམས་ཆོས་ཅན། མེད་པར་ཐལ།
བདག་ལས་སྐྱེ་བའི་ཕྱིར། ཞེས་པ་ལྟ་བུ་དང་། ཡོད་ན་བདག་ལས་མི་སྐྱེ་བའི་
ཁྱབ་པ་ངེས་ནས་བསྒྲུབ་བྱ་ལ་ཤེས་འདོད་ཞུགས་པའི་ངོར། བུམ་པ་ཆོས་ཅན།
བདག་ལས་སྐྱེ་བ་མེད་དེ། ཡོད་པའི་ཕྱིར། དཔེར་ན་མངོན་གསལ་གྱི་བུམ་པ་
བཞིན་ཞེས་པ་ལྟ་བུ་དབུ་མ་ཐལ་འགྱུར་པས་བཀོད་ལུགས་དང་། མིག་སོགས་
ཆོས་ཅན། མེད་པར་ཐལ། དོན་དམ་པར་བདག་ལས་སྐྱེ་བའི་ཕྱིར། ཞེས་པ་
ལྟར་གཏན་ཚིགས་ཐལ་རང་གང་བཀོད་ཀྱང་དགག་བྱའི་ཆོས་ལ་དོན་དམ་གྱི་སྒྲ་
སྦྱར་བ་དབུ་མ་རང་རྒྱུད་པའི་ལུགས་སོ། །རང་རྒྱུད་པས་བདག་སྐྱེ་མེད་པར་
གཏན་ལ་འབེབས་པའི་སྐབས་དགག་བྱའི་ཆོས་ལ་དོན་དམ་གྱི་སྒྲ་མ་སྦྱར་ན་སྐྱོན་
ཅི་ཡོད་སྙམ་ན དོན་སྐྱོན་ཆེར་མེད་ཀྱང་ཚིག་སྐྱོན་ཡོད་དེ གྲངས་ཅན་པས་
འདོད་པའི་བདག་སྐྱེ་ཁས་མ་བླངས་ཀྱང་སྤྱིར་བདག་སྐྱེ་རང་རྒྱུད་པས་འདོད་
དགོས་པའི་ཕྱིར། དེར་ཐལ། རྟོག་གེ་འབར་བ་ལས། ཁོ་བོ་ཅག་ཐ་སྙད་དུ་
རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ། འདི་ལྟར་རྣམ་པར་ཤེས་
པ་ཡང་སྲིད་པ་ལེན་པའི་ཕྱིར་བདག་ཡིན་ནོ་ཞེས་གསུངས་པའི་བདག་དེ་ལས་
སྐྱེས་པའི་འབྲས་བུ་ཡོད་་པ་གང་ཞིག དེ་དོན་དམ་གཏན་འབེབས་ཀྱི་རིགས་
147

པས་མི་ཁེགས་པར་འདོད་པའི་ཕྱིར་རོ།།00009
གཉིས་པ་ནི། ཐལ་བར་འགྱུར་པའི་ཚིག་ཡིན་པའི་ཕྱིར་སྐབས་ཀྱི་དོན་
ལས་བཟློགས་པས་བསྒྲབ་པར་བྱ་བ་དང་སོགས་ནས་གྲུབ་པའི་མཐའ་དང་
འགལ་བར་འགྱུར་རོ། །ཞེས་པའི་དོན་ལ་མཁས་པ་རྣམས་ཀྱིས་འདི་ལྟར་བཞེད་
དེ༑ དངོས་པོ་རྣམས་ཆོས་ཅན། སྐྱེ་བ་དོན་མེད་དང་ཐུག་མེད་དུ་ཐལ། བདག་
ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་བཟློགས་པས་རང་རྒྱུད་འཕེན་ཚུལ་
ནི༑ དངོས་པོ་རྣམས་ཆོས་ཅན། བདག་ལས་སྐྱེ་བ་མེད་དེ། དེ་དག་གི་སྐྱེ་བ་དོན་
ཡོད་དང་ཐུག་ཡོད་ཡིན་པའི་ཕྱིར། ཞེས་པའི་རྟགས་དེ་བདག་ལས་སྐྱེ་བ་མེད་པ་
གཞིར་བཅས་སྐྱེ་བ་དོན་ཡོད་དང་ཐུག་ཡོད་ཡིན་པའི་རྟགས་དེས་གཞན་སྐྱེ་
ཤུགས་ལ་འཕེན་པས་རྟགས་དེ་མ་ཡིན་དགག་ཏུ་ཐལ་བ་དང༌། དེ་ལྟར་ན་ཀླུ་
སྒྲུབ་ཀྱི་མཐའ་བཞི་སྐྱེ་འགོག་གི་གཏན་ཚིགས་དེ་མེད་དགག་ཡིན་པར་བཞེད་
པའི་་གྲུབ་པའི་མཐའ་དང་འགལ་བརའགྱུར་རོ་ཞེས་ལེགས་ལྡན་འབྱེད་ཀྱིས་
སངས་རྒྱས་བསྐྱངས་ལ་སྐྱོན་དེ་ལྟར་འཕེན་པར་བཞེད་ནས སངས་རྒྱས་
བསྐྱངས་ཀྱི་ངག་དེ་ཐལ་བའི་ངག་ཡིན་ཀྱང་རུང་བཟློག་པ་དང་འབྲེལ་བའི་ཉེས་
པ་མེད་དེ། ཁྱབ་བསལ་ཚད་མས་གྲུབ་ཅིང་ཕྱོགས་ཆོས་ཁས་བླངས་ཀྱིས་གྲུབ་
པའི་སྒྲུབ་བྱེད་འཕེན་པའི་ཐལ་འགྱུར་མི་བྱེད་པའི་ཕྱིར། དེའི་བྱེད་པ་དངོས་སུ་
གཞན་ཕྱོགས་བཀག་ནས་ཤུགས་ལ་རང་རྒྱུད་སྒྲུབ་པའི་དམ་བཅའ་འཕེན་པ་མིན་
པས་རྟོག་གེའིརང་རྒྱུད་འཕེན་པའི་གཏན་ཚིགས་དེ་དང་མི་འདྲ་སྟེ་འདིར་རང་ལ་
148

དམ་བཅའ་མེད་པའི་ཕྱིར། དེས་ན་སློབ་དཔོན་གྱིས་མཛད་པའི་གྲུབ་པའི་མཐའ་
དང་འགལ་བའི་སྐྱོན་མེད་དོ་ཞེས་སྔ་རབས་ཀྱི་མཁས་པས་དེ་ལྟར་བཞེད་པ་ལ།
མཁས་གྲུབ་རྗེས་བསྡུས་གྲྭའི་རིགས་པར་བློ་ཁ་ཕྱོགས་ཙམ་གྱིས་ཀྱང་ཐལ་
འགྱུར་ཡིན་ན་རང་རྒྱུད་འཕེན་པའི་ཐལ་འགྱུར་ཡིན་པར་མི་འདོད་ན་བདག་ཉིད་
ཆེན་པོ་དེ་ལ་དེ་འདྲའི་དགོངས་པ་ག་ལ་མངའ་སོགས་ཀྱི་རིགས་པ་དུ་མས་
དགག་པར་མཛད།
རང་གི་བསམ་ཚུལ་ནི། འདིར་བདག་ལས་སྐྱེ་བའི་རྒྱུ་མཚན་གྱིས་སྐྱེ་
བ་དོན་མེད་དང་ཐུག་མེད་དུ་ཐལ་བའི་སྐྱོན་བརྗོད་ན། དོན་ཡོད་ཐུག་ཡོད་ཀྱི་སྐྱེ་
བ་དེ་བདག་ལས་མ་སྐྱེས་པའི་སྐྱེ་བ་ཞིག་ཡིན་དགོས། དེ་ལྟར་ན་སྦྱོར་བ་དེས་
དགག་བྱ་དངོས་པོ་བདག་སྐྱེ་བཀག་ཤུལ་ན་དོན་ཡོད་ཐུག་ཡོད་ཀྱི་གཞན་སྐྱེ་ཞིག་
འཕེན་པས་མ་ཡིན་དགག་ཏུ་འགྱུར་ལ། དེ་ལྟར་ན་སྦྱོར་ངག་འདི་སློབ་དཔོན་
གྱིས་མེད་དགག་ཏུ་བཞེད་པའི་གྲུབ་མཐའ་དང་འགལ་བར་འགྱུར་རོ་ཞེས་སྐྱོན་
འཕེན་པ་འདྲ་སྙམ་མོ། །འོན་ཀྱང་སངས་བསྐྱངས་ཀྱིས་བདག་ལས་སྐྱེས་ན་སྐྱེ་
བ་དོན་མེད་ཐུག་མེད་དུ་ཐལ་བའི་སྐྱོན་གཞན་ལ་འཕེན་པ་ལས་རང་ངོར་དོན་ཡོད་
ཐུག་ཡོད་ཀྱི་སྐྱེ་བ་ཞིག་ཁས་བླངས་པ་མེད་པས་སློབ་དཔོན་གྱིས་གྲུབ་མཐའ་དང་
མི་འགལ་བ་ཡིན་ནོ་ཞེས་སྐྱོན་སྤོང་མཛད་ནུས་པ་ཡིན་ནོ།
དེ་ཡན་ལེགས་ལྡན་གྱིས་སངས་བསྐྱངས་ལ་འཕེན་པའི་སྐྱོན་མི་འཇུག་
ཚུལ་བསྟན་ནས། ད་ནི་ལེགས་ལྡན་གྱི་སྟོང་ཉིད་གཏན་ལ་འབེབས་ཚུལ་ལ་ཟླ་
149

བས་སྐྱོན་འདི་ལྟར་བརྗོད་དེ གཞན་ཡང་རྟོག་གེ་བ་འདིས་བདག་ཉིད་རྟོག་
གེའི་བསྟན་བཅོས་ལ་ཤིན་ཏུ་མཁས་པ་ཙམ་ཞིག་བསྟན་པར་འདོད་པས། དབུ་
མའི་ལྟ་བ་ཁས་ལེན་བཞིན་དུ་ཡང་རང་རྒྱུད་ཀྱི་སྦྱོར་བའི་ངག་བརྗོད་པ་གང་ཡིན་
པ་དེ་ནི་ཆེས་ཤིན་ཏུ་ཉེས་པ་དུ་མའི་ཚོགས་ཀྱི་གནས་སུ་རྟོགས་སོ། །ཞེས་དང༌།
ཚིག་གསལ་དུ་ལེགས་ལྡན་གྱིས་བདག་སྐྱེ་བཀག་པའི་སྦྱོར་བ་འདི་ལྟར་བཀོད་
དེ༑ དོན་དམ་པར་ནང་གི་སྐྱེ་མཆེད་རྣམས་ཆོས་ཅན། བདག་ལས་སྐྱེ་བ་མེད་
པར་ངེས་ཏེ། ཡོད་པའི་ཕྱིར། དཔེར་ན། ཤེས་པ་ཡོད་པ་བཞིན་ནོ། །ཞེས་སྨྲས་
པ་ཡིན་ནོ། །ཅི་དོན་དམ་པར་ཞེས་པའི་སྒྲ་དགག་བྱའི་ཆོས་ལ་སྦྱར་བ་ཡིན་ན་
ཀུན་རྫོབ་ཏུ་བདག་སྐྱེ་ཡོད་པར་ཐལ་བས་དེ་ལྟར་ན་མདོ་དང་སློབ་དཔོན་གྱི་ལུང་
ལས་བདག་སྐྱེ་ནི་ཀུན་རྫོབ་ཏུ་ཡང་ཁས་མ་བླངས་པས་སོ། ། གཞན་ལུགས་ལ་
བལྟོས་ནས་དོན་དམ་གྱི་སྒྲ་སྦྱར་རོ་ཞེ་ན་ཡང་མི་རིགས་ཏེ གྲངས་ཅན་གྱི་རྣམ་
གཞག་ནི་ཀུན་རྫོབ་ཏུ་ཡང་རང་གིས་འཐད་ཕྱོགས་སུ་ཁས་མ་བླངས་པས་སོ།།
དེ་ནི་བདེན་པ་གཉིས་ཆར་དུ་ཡང་མི་འཐད་པས་དེ་དགག་པ་ནི་ཡོན་ཏན་ཉིད་ཡིན་
པར་རྟོགས་སོ། །ཅི་སྟེ་དོན་དམ་པར་ཞེས་པའི་སྒྲ་རྩོད་གཞི་ཆོས་ཅན་ནང་གི་སྐྱེ་
མཆེད་ལ་སྦྱར་ཏེ་ཀུན་རྫོབ་ཏུའ ང་བདག་སྐྱེ་བཀག་པར་འདོད་པའི་ཕྱིར་གཏན་
ཚིགས་བཀོད་དོ་ཞེ་ན། དེ་ལྟར་ན་ལེགས་ལྡན་རང་ལ་དོན་དམ་པར་སྐྱེ་མཆེད་
མ་གྲུབ་པས་ཆོས་ཅན་མ་གྲུབ་པའི་གཏན་ཚིགས་སུ་འགྱུར་རོ། །གལ་ཏེ་མིག་
ལ་སོགས་པ་ཀུན་རྫོབ་པ་རྣམས་དོན་དམ་པར་འགོག་པའི་ཕྱིར་ཆོས་ཅནལ་དོན་
150

དམ་གྱི་སྒྲ་སྦྱར་བ་ཡིན་ནོ་ཞེ་ན། དེ་ཡང་མི་རིགས་ཏེ་དེ་ལྟ་ན་མིག་ལ་སོགས་
པ་ཀུན་རྫོབ་པ་རྣམས་ཆོས་ཅན། དོན་དམ་པར་སྐྱེ་བ་མེད་དེ་ཞེས་སྨྲ་དགོས་ལ།
དེ་ལྟ་ནའང་གྲངས་ཅན་པས་མིག་སོགས་རྫས་ཡོད་དུ་ཁས་བླངས་པ་ལས་ཀུན་
རྫོབ་པར་ཁས་མ་བླངས་པའི་ཕྱིར་ན། དེ་ལའང་ཆོས་ཅན་གཞི་མ་གྲུབ་པའི་
རྟགས་སུ་འགྱུར་རོ། །ཅི་སྟེ་རང་སྡེ་དང་གཞན་སྡེས་རྟག་མི་རྟག་གི་ཁྱད་པར་དུ་
མ་བྱས་པའི་སྒྲ་ཙམ་ཆོས་ཅན་དུ་འཛིན་པ་བཞིན་འདིར་ཡང་བདེན་རྫུན་གང་གིས་
ཀྱང་ཁྱད་པར་དུ་མ་བྱས་པའི་ནང་གི་སྐྱེ་མཆེད་ཆོས་ཅན་དུ་འཛིན་པས་སྐྱོན་མེད་
དོ་སྙམ་ན། དེ་ལྟར་ནའང་མི་འཐད་དེ་སྐྱེ་བ་མེད་པའི་རྟེན་ཆོས་ཅན་ནང་གི་སྐྱེ་
མཆེད་ཙམ་པོ་རང་གི་དངོས་པོ་རྙེད་པ་ནི་ཉམས་པར་རང་ཉིད་ཀྱིས་ཁས་བླངས་
པ་ཡིན་ཏེ། སྐྱེ་མེད་ཡུལ་དུ་བྱས་པའི་བློ་ནི་རིགས་ཤེས་ཕྱིན་ཅི་མ་ལོག་པའི་ཡུལ་
ཅན་དང༌། ནང་གི་སྐྱེ་མཆེད་རྣམས་ནི་ཕྱིན་ཅི་ལོག་ཙམ་གྱིས་བློས་རྙེད་པ་ཡིན་
པར་ཁས་བླངས་པའི་ཕྱིར། ཕྱིན་ཅི་ལོག་དང་ཕྱིན་ཅི་མ་ལོག་གི་བློ་གཉིས་འཛིན་
སྟངས་འགལ་བས་ཅིག་ཤོས་ཀྱིས་གྲུབ་པ་ཅིག་ཤོས་གྱིས་མི་འགྲུབ་པའི་ཕྱིར།
ཚིག་གསལ་ལས། དེའི་ཕྱིར་གང་གི་ཚེ་རབ་རིབ་ཅན་གྱི་སྐྲ་བཤད་ལ་སོགས་པ་
ལྟར་ཕྱིན་ཅི་ལོག་གིས་ཡོད་པ་མ་ཡིན་པ།ཡོད་པ་ཉིད་དུ་འཛིན་པ་དེའི་ཚེ་ནིཡོད་
པར་འགྱུར་བའི་དོན་ཆ་ཙམ་ཡང་དམིགས་པར་ག་ལ་འགྱུར། ཞེས་གསུངས་
པས་སོ། །
151

༈ གཉིས་པ་དབུ་མ་ཐལ་རང་གཉིས་ཀྱི་ཁྱད་པར་ལ། གང་ལ་བརྟེན་
པའི་ཁུངས་ལུང་དགོད་པ་དང་། དེ་དག་གི་དོན་རེ་རེ་བཞིན་འགྲེལ་བའོ།
དང་པོ་ནི། མི་ཕམ་ཆོས་རྗེའི་དབུ་མ་རྒྱན་འགྲེལ་ལས དེས་ན་རྣམ་
གྲངས་པའི་དོན་དམ་ཁས་ལེན་དང་བཅས་པ་དེ་རྩལ་དུ་བཏོན་ནས་འཆད་པ་རང་
རྒྱུད་པའི་མཚན་ཉིད་ཡིན་ལ། རྣམ་གྲངས་མ་ཡིན་པའི་དོན་དམ་ཁས་ལེན་ཀུན་
བྲལ་རྩལ་དུ་བཏོན་ནས་འཆད་པ་ཐལ་འགྱུར་པ་ཡིན་པ་ཤེས་པར་བྱའོ། །འདི་
གཉིས་ཀྱི་མཚན་ཉིད་འཇོག་པའི་སྐབས་སུ་ཐ་སྙད་དུ་རང་མཚན་གྱིས་གྲུབ་པ་
འདོད་མི་འདོད་དང་གཏན་ཚིགས་འགོད་ཚུལ་སོགས་ཁྱད་པར་ཕྱེ་སྟེ་འཇོག་པ་ནི་
ཡན་ལག་གི་དབྱེ་བ་ཙམ་སྟེ་མཚན་ཉིད་འདིར་འདུ་བ་ཡིན་ཏེ། ཁས་ལེན་ཡོད་
མེད༑ ཐ་སྙད་དུ་རང་མཚན་གྱིས་གྲུབ་པ་ཞལ་གྱིས་བཞེས་མི་བཞེས རང་
བཞིན་མེད་སྒྲུབ་ཀྱི་གཏན་ཚིགས་ཐལ་རང་ངུ་འགོད་ཚུལ། དགག་བྱ་ལ་དོན་
དམ་གྱི་ཁྱད་པར་སྦྱར་མི་སྦྱར་གྱི་གནད་ཀྱང་བཤད་མ་ཐག་པའི་ཚུལ་དེ་ཉིད་ཀྱི་
དབང་གིས་ཡིན་ནོ། །ཞེས་གསུངས།
གཉིས་པ་ནི། རྣམ་གྲངས་པའི་དོན་དམ་བདེན་པ་རྩལ་དུ་བཏོན་ནས་
འཆད་པའི་གྲུབ་མཐའ་ལ་གནས་པའི་གང་ཟག་དབུ་མ་རང་རྒྱུད་པའི་མཚན་ཉིད
རྣམ་གྲངས་མ་ཡིན་པའི་དོན་དམ་བདེན་པ་རྩལ་དུ་བཏོན་ནས་འཆད་པའི་གྲུབ་
མཐའ་ལ་གནས་པའི་གང་ཟག་དབུ་མ་ཐལ་འགྱུར་བའི་མཚན་ཉིད་དོ། །སྤྱིར་
དོན་ལྡོག་ངོས་འཛིན་པ་ལ་ཐལ་རང་གི་མཚན་ཉིད་དེ་མི་ཕམ་ཆོས་རྗེའི་གསུང་
152

སོར་བཞག་གིས་འཐུས་ཀྱང་དེང་སང་དུས་ཀྱི་ཐོས་བསམ་པ་རང་འདྲ་བ་ཚིག་
ཙམ་ལ་དགའ་བ་རྣམས་ཀྱི་ཆེད་ཚིག་གིས་ཁ་བསབས་པ་ལ་རང་ལུགས་པ་
རྣམས་མི་ཁྲེལ་བར་ཞུ།
མཚན་ཉིད་དེའི་དབང་གིས་བྱུང་བའི་ཡན་ལག་གི་ཁྱད་པར་ལ།
ཁས་ལེན་ཡོད་མེད་ཀྱི་ཁྱད་པར། ཐ་སྙད་དུ་རང་མཚན་གྱིས་གྲུབ་པ་
ཞལ་གྱིས་བཞེས་མི་བཞེས་ཀྱི་ཁྱད་པར། རང་བཞིན་མེད་སྒྲུབ་ཀྱི་གཏན་
ཚིགས་ཐལ་རང་དུ་འགོད་ཚུལ། དགག་བྱ་ལ་དོན་དམ་གྱི་ཁྱད་པར་སྦྱར་མི་
སྦྱར་གྱི་ཁྱད་པར་བཅས་བཞི་ལས།
དང་པོ་ནི། ཡིད་བཞིན་མཛོད་ལས། འདིར་འདི་ལྟར་གོ་བར་བྱ་སྟེ།
ཁས་ལེན་མི་ལེན་ཀུན་རྫོབ་ཀྱི་བདེན་པ་ལ་ཡོད་ཀྱི་དབུ་མ་ཐལ་འགྱུར་བ་ལ་དོན་
དམ་དུ་ཁས་ལེན་མི་ལེན་གྱི་དཔྱད་ར་མེད་པས་ན་རེ་ཞིག་ཀུན་རྫོབ་ཐ་སྙད་དུ་
སྐབས་ཀྱི་དབྱེ་བས་ཁས་ལེན་པ་དང་།མི་ལེན་པ་གཉིས་སུ་གོ་བར་བྱའོ།།དེའང་
རྩོད་པ་དང་དོན་དམ་ཡུལ་དུ་བྱེད་པའི་ཚེ་སྣང་བ་གང་ཡང་རང་བཞིན་མེད་པས་
གཤིས་ལ་ཡོད་པར་ཁས་ལེན་མེད་པའི་ཕྱིར་ཁས་བླང་བར་བྱ་བ་མ་ཡིན་ནོ།
ལམ་རྗེས་ཐོབ་པ་ཐ་སྙད་ཡུལ་དུ་བྱེད་དུས་གསུང་རབ་ལས་བཤད་པ་ལྟར་རྣམ་
དབྱེ་དང་བཅས་པ་རྨི་ལམ་སྒྱུ་མའི་གྲུབ་མཐའ་ཙམ་དུ་ཤེས་ནས་རང་གིས་ཀྱང་
དཔྱད་དེ་བསམ་ཞིང་། གཞན་ལའང་བསྟན་པས་བླང་དོར་གྱི་དམིགས་ཕྱེད་ནས་
ལམ་དབུ་མ་ཚོགས་གཉིས་ལ་ཞུགས་ཏེ་འབྲས་བུ་སྐུ་གཉིས་འགྲུབ་པའི་དགོས་པ་
153

ཡོད་དོ། དང་པོ་ཁས་མི་ལེན་པའི་དུས་ཀྱང་བཤད་དེ། གལ་ཏེ་ངས་དམ་བཅའ་
འགའ་ཡོད། ལ་སོགས་པ་ཡིན་ལ།
གཉིས་པ་ཁས་ལེན་པའང་། སློབ་དཔོན་ཟླ་བ་གྲགས་པས་ཚིག་
གསལ་དུ། ཆུ་འདོད་པས་སྣོད་ལྟར་ཐོག་མར་ཀུན་རྫོབ་ཀྱི་བདེན་པ་ནི་གདོན་མི་
ཟ་བར་ཁས་བླང་བར་བྱའོ། །ཞེས་པ་དང༌། འཇུག་པའི་འགྲེལ་པར། ཕྱོགས་
འདི་ནི་མཁས་པ་དག་གིས་སྐྱོན་མེད་ཅིང་ཡོན་ཏན་དང་ལྡན་པའོ་སྙམ་དུ་
བསམས་ཏེ། གདོན་མི་ཟ་བར་ཁས་བླང་བར་བྱའོ། །ཞེས་གསུངས་སོ། །
ལུགས་འདི་གཉིས་སྔ་རབས་པ་དག་གིས་མ་ཕྱེད་པས་གཙང་པས་ནི་ཁས་མི་
ལེན་ལ། རྨ་བྱས་ནི་ལེན་པར་སྣང་སྟེ་གཉིས་ཀར་ལེགས་ཆ་རེ་དང་སྐྱོན་
རེ་དམིགས་པའི་ཕྱིར་གཞུང་ཇི་ལྟ་བ་བཞིན་གྱི་དོན་ཅུང་ཟད་མ་དགོངས་པར་སྣང་
ངོ་༑ ༑འདི་ནི་རྣམ་པར་དཔྱོད་པའི་བློ་གྲོས་དང་གཞུང་ལུགས་ཕལ་པོ་ཆེ་མཐོང་བ་
ལས་བྱུང་བའི་མིག་རྒྱས་པས་གཞུང་ན་གབ་ཅིང་འཐོར་བའི་དོན་གསལ་པོར་ཕྱེ་
བ་ཡིན་ནོ། ཕྱིན་ཆད་དམ་བཅའ་འདི་འཆའ་ཤེས་པ་རྣམས་ནི་ཁོ་བོའི་གཞུང་
འདིའི་མཐུར་ཤེས་པར་བྱའོ། །ཞེས་གསུངས། དེ་དག་གི་དོན་ཧྲིལ་གྱིས་
བསྡུས་ན། དབུ་མ་ཐལ་འགྱུར་བ་ལ་དོན་དམ་པར་ཁས་ལེན་མི་ལེན་གྱི་དཔྱད་ར་
མེད༑ དེས་ན་ཁས་ལེན་མི་ལེན་ཀུན་རྫོབ་ཏུ་བཞག་ལ་ཁས་ལེན་མེད་པ་དེ་དོན་
དམ་གཏན་འབེབས་ཀྱི་རྩོད་པ་དང༌། དོན་དམ་ཡུལ་དུ་བྱས་པའིཚོ་ཁས་ལེན་
མེད་དེ། རང་གི་ཐུན་མིན་ཁས་ལེན་ཀུན་བྲལ་གྱི་ལྟ་བ་གཏན་ལ་འབེབས་པའི་
154

སྐབས་ཡིན་པའི་ཕྱིར། ཀུན་རྫོབ་ཏུ་ཁས་ལེན་ཡོད་པ་ནི་རྗེས་ཐོབ་ས་ལམ་གྱི་
རྣམ་གཞག་བྱེད་པའི་ཚེ་ཁས་ལེན་ཡོད་དེ། ཐ་སྙད་དུ་སྣང་ཚུལ་མི་འགོག་པའི་
རྣམ་པར་བཞག་པའི་སྐབས་ཡིན་པའི་ཕྱིར། ཐ་སྙད་དེ་ཡང་འཇིག་རྟེན་གྲགས་པ་
ལྟར་དུ་ཁས་ལེནཔ་ཙམསྟེ། འཇིག་རྟེན་གྲགས་པའི་ངོས་འཛིན་ལུགས་ཀྱང་།
དབུ་མ་རྒྱན་འགྲེལ་ལས། དེ་ལ་ཐལ་འགྱུར་པས་འཇིག་རྟེན་གྲགས་པ་ལྟར་
ཁས་ལེན་ཚུལ་དེའང་གྲུབ་མཐས་བློ་བསྒྱུར་མ་བསྒྱུར་གཉིས་ཀྱི་ནང་གི་མ་བསྒྱུར་
བའི་འཇིག་རྟེན་ཕལ་པ་ལྟར་རོ་ཞེས་འཆད་པ་ནི་ཡ་མཚན་པ་ཞིག་གོ །འདིའི་
འཇིག་རྟེན་ཞེས་པ་ལམ་ཞུགས་མ་ཞུགས་གཉིས་ཀ་ལ་འཛིན་དགོས་ཏེ། ཞི་བ་
ལྷས རྣལ་འབྱོར་འཇིག་རྟེན་དང་འཇིག་རྟེན་ཕལ་པ་ཞེས་གསུངས་པ་བཞིན་ནོ།།
ཞེས་དང་། རྐྱེན་ཉིད་འདི་པ་ཙམ་གྱི་ཐ་སྙད་དེ་ལ་གྲུབ་མཐའི་དཔྱད་པ་ཞིབ་མོར་
ཞུགས་མི་དགོས་པར་མ་དཔྱད་པར་གྲགས་པ་ལྟར་ཁས་ལེན་ཡིན་པའི་ཤན་འདི་
ལྟར་ཕྱེད་པ་གལ་ཆེ་སྟེ། གཞན་རྣལ་འབྱོར་པ་རང་གི་ལམ་དང་འབྲས་བུའི་རྣམ་
གཞག་འཇོག་ཚེ། ཐ་མལ་པ་གཞན་གྱི་བློ་ལ་རེ་ལྟོས་འཆའ་དགོས་པ་མཚར་རོ།།
ཞེས་གསུངས། དེ་ཡང་རེ་ཞིག་གཞན་ངོ་དང་མཐུན་པའི་ཁས་ལེན་ཏེ། དཔེར་
ན་སྒྱུ་མ་མཁན་གྱིས་གཞན་བསླུ་ཆེད་བུད་མེད་སྤྲུལ་ཚེ་གཞན་མིག་སླད་པ་རྣམས་
ཀྱིས་བུད་མེད་ཡིན་པ་ཁས་བླངས་པ་རང་ངོའི་ཁས་ལེན་དང་། ལྟད་མོ་བས་སྒྱུ་
མ་མཁན་ལ་བུད་མེད་ཡིན་ནམ་ཞེས་དྲིས་ཚེ་བུད་མེད་ཡིན་པར་སྨྲས་པ་དེ་གཞན་
ངོའི་ཁས་ལེན་ཡིན། དཔེ་དེ་བཞིན་དུ་དབུ་མ་པས་རི་ར་བ་བྲག་ཁང་ཁྱིམ་དང་ས་
155

ལམ་གྱི་རྣམ་གཞག་སོགས་དོན་དམ་གཏན་འབེབས་ཚེ་རང་རྒྱུད་པ་ལྟར་ཆོས་
ཅན་གྱི་སྣང་བ་ཤུལ་དུ་མ་ལྷག་ཀྱང་དེ་དང་དེ་ཡིན་པ་དང་ཡོད་པར་ཁས་བླངས་པ་
གཞན་ངོར་གྲགས་པ་དང་བསྟུན་པའི་ཁས་ལེན་ཡིན། སེམས་ཀྱི་ནང་ལ་ནི་
སྣང་བ་འདི་དེ་ག་རང་མ་ཡིན་པར་འདོད འོན་ཀྱང་སྒྲིབ་པ་མ་ཟད་ཀྱི་རིང་
གནས་ཚུལ་དང་མི་མཐུན་པའི་སྣང་ཚུལ་དཀར་དམར་འབུམ་ལས་བཀྲ་བ་
དགག་ཏུ་མེད་དེ། དེ་ཡི་རྩ་བ་མ་རིག་པ་ནི་སྟོབས་ཆེ དེ་ཡིས་བསླད་པའི་
སེམས་ཅན་ནི་བགྲང་བ་ལས་འདས དེ་དག་གི་གནས་རིས་ལས་བྲོས་ས་ནི་མ་
རྙེད་པ་དེའི་རིང་འུ་ཐུག་ནས་གཞན་ངོར་ཁས་མ་བླངས་ཐབས་མེད་བྱུང་། རང་
ངོའི་ཁས་ལེན་ནི་རང་ལ་འཆར་ཚུལ་ཇི་ལྟ་བ་བཞིན་དེ་ལ་ཡིད་ཆེས་པ་ཡིན་ཏེ།
དེ་ཡང་མ་ཧཱ་པཎྜི་ཏ་དགེ་ཆོས་ཀྱི་དབུ་མ་ཀླུ་སྒྲུབ་དགོངས་རྒྱན་ལས། དོན་ལ་
ཁས་ལེན་བྱ་བ་འདི་ཡིད་དང་ངག་གང་གིས་ཁས་བླངས་ནའང་འདྲ་བས་རང་ལ་
འཆར་ཚུལ་ཇི་ལྟ་བ་བཞིན་དུ་ཁས་བླངས་པའམ་ཡིད་ཆེས་ནས་རང་ལུགས་སུ་
ཁས་ལེན་པ་ཡིན་ལ། སྣང་ཚུལ་དང་གནས་ཚུལ་མི་མཐུན་པ་ཁས་ལེན་པ་དེ་
གཞན་ངོར་ཁས་ལེན་པ་ཡིན་ཞིང་། སྣང་བ་དེ་ཀའི་སྟེང་དུ་སྣང་བའི་བདེན་བཞི་
སྣང་བའི་ལམ་ལྔ་ཁས་ལེན་པ་སོགས་དོན་ལ་འཁྲུལ་སྣང་ཁས་ལེན་པ་ཡིན་མོད་
ཀྱི༑ འཁྲུལ་སྣང་གི་རིམ་པ་འདི་ལ་མ་བརྟེན་པར་མཐར་ཐུག་གི་གནས་སུ་བགྲོད་
པའི་ལམ་མེད་པས། ཆོས་རྣམས་གཟིངས་དང་འདྲ་བ་ཤེས་ནས། ཞེས་དང་།
ཞི་བ་ལྷས། སྡུག་བསྔལ་ཉེར་བར་ཞི་དོན་དུ། །འབྲས་བུའི་རྨོངས་པ་བཟློག་མི་
156

བྱ༑ ༑ཞེས་གསུངས་ལ། གོ་ཆོད་པའི་འབྲས་བུའི་རྨོངས་པ་དེ་ནི་གོང་གི་
གཟིངས་དང་དོན་གཅིག་པར་སྣང་ལ། འཁོར་བའི་ཆུ་བོའི་ཕ་རོལ་གྱི་འགྲམ་དུ་
སླེབས་ཚེ་འཁོར་བ་དང་ལྷན་ཅིག་ཏུ་སྤང་བར་གསུངས་སོ། །ཐེམ་སྐས་འོག་མ་
ལ་བརྟེན་ནས། ཐེམ་སྐས་གཉིས་པ་ལ་འཛེགས། དེ་ལ་བརྟེན་ཅིང་དེ་སྤངས་
ནས༑ ཐེམ་སྐས་གསུམ་པ་ལ་འཛེགས་པ་སོགས་གསུམ་གྱི་བགྲོད་ཚུལ་འདི་
འདྲ་ཡིན་གྱི། བྱིས་པའི་རྣམ་རྟོག་གི་རང་བཞིན་མ་བརྗེ་བར། དར་མ་དང་རྒན་
པོའི་གནས་སྐབས་སུ་འཕོ་ཚུལ་ཡང་མེད་ན། སོ་སོའི་སྐྱེ་བོའི་རྣམ་རྟོག་གི་སྣང་
ཚུལ་མ་བརྗེ་བར། སངས་རྒྱས་ཀྱི་ས་ལ་འཕོ་ཚུལ་དེ་ལས་ཀྱང་ག་ལ་ཡོད།
གཞན་ངོར་ཁས་བླངས་པའི་རྣམ་གཞག་འདི་མེད་ན། སྣང་སྲིད་དག་པ་རབ་
འབྱམས་སུ་ཤར་བའི་སངས་རྒྱས་དང༌། ཐམས་ཅད་མ་དག་ཟག་བཅས་སུ་ཤར་
བའི་སོ་སྐྱེ་གཉིས་ཀྱི་བར་དུ་ཆོས་ཚིག་གཅིག་སྨྲ་བའི་སྐལ་བ་ག་ལ་ཡོང་། ཞེས་
དང་༑
གོ་སླ་བའི་དཔེ་ཅུང་ཟད་དགོད་པར་བྱ་སྟེ། མིང་བཏགས་པའི་སྔ་
རྒོལ་གྱིས་དུང་གི་ཁ་དོག་དཀར་པོ་ཡིན་གྱི་སེར་པོ་མིན་པར་ཁས་བླངས་པ་ལ།
མཁྲིས་ནད་ཅན་གྱི་ཕྱི་རྒོལ་གྱིས་རྒོལ་བར་བྱས་ཚེ། མདུན་ན་མཐོང་བའི་ཁ་དོག་
དེ་ཆོས་ཅན། དུང་གི་ཁ་དོག་མ་ཡིན་པར་ཐལ། སེར་པོ་མ་ཡིན་པའི་ཕྱིར་ཞེས་
ཐལ་འགྱུར་འཕེན་པ་ཡིན་ཞིང་། གལ་ཏེ་ཁོ་ཡིས་བཀོད་པའི་ཁྱབ་ཕྱོགས་དང་།
དེའི་ལྡོག་དོན་གྱི་བསྒྲུབ་བྱ་ཡང་ཁས་མ་བླངས་ན་མཁྲིས་ནད་ཡོད་མེད་ཀྱི་མི་དེ་
157

གཉིས་དུང་གི་སྟེང་དུ་དཔྱད་པའི་གནས་མེད་ལ། ཁས་བླངས་ཚེ་གཞན་ལུགས་
ཀྱི་དུང་སེར་པོ་དང༌། དུང་གི་ཁ་དོག་ཡིན་ན་སེར་པོ་ཡིན་པས་ཁྱབ་པ་དང་།
སེར་པོ་མིན་པ་དུང་གི་ཁ་དོག་མིན་པར་གྲུབ་པ་སོགས་ཁོ་རང་གི་རྣམ་གཞག་
ཐམས་ཅད་ཁས་བླངས་ནས། གཟོད་དུང་མི་རྟག་པ་དང་། བདེན་མེད། སྒྱུ་མ་
སོགས་ཀྱི་རྣམ་གཞག་ཀྱང་། མཁྲིས་ནད་ཅན་གྱི་མི་ལ་བཤད་དུ་ཡོད་པའི་ཚུལ་
ལུགས་འདི་ཁོ་ན་བཞིན་དུ་བདེ་བར་གཤེགས་པས་སོ་སྐྱེ་ཕལ་པ་རྣམས་རྗེས་སུ་
འཛིན་པ་ཡིན་ནོ། །ཞེས་ཤེས་པར་བྱའོ།
ཟླ་༣ དེས་ན་མཁྲིས་ནད་ཡོད་མེད་ཀྱི་མི་དེ་གཉིས་ལ་ཆོས་དང་ཆོས་ཅན་
མཐུན་སྣང་དུ་འབྱུང་མི་སྲིད་མོད་ཀྱི། བསམ་བློ་རགས་པ་ཞིག་གི་ངང་ནས་དུང་
བྱ་བ་ཙམ་ཕན་ཚུན་བརྡ་འཕྲོད་པ་ཡིན་ལ རྩ་བ་དེའི་སྟེང་ནས་དུང་གི་ཁྱད་ཆོས་
རྣམས་ཀྱང་བརྡ་སྤྲོད་དགོས་པ་ཡིན་ནོ། །གཞན་དུ་ན་མཁྲིས་ནད་ཅན་ལ་དུང་བྱ་
བ་འདི་དོན་ལ་ཁ་དོག་དཀར་པོ་ཡིན་ཞེས་བརྡ་སྤྲོད་པ་ཡང་ཤིན་ཏུ་དཀའ་སྟེ། ཁོ་
ལ་དུང་ཞེས་བརྗོད་པའི་ཚེ། ཁོའི་བློ་ངོར་ཤར་བའི་དུང་དེ་དུང་སེར་པོ་ཞིག་ལས་
མེད༑ རྫུན་གྱི་དུང་སེར་པོ་དེ་ཁྱད་གཞི་བྱས་ནས། དུང་དཀར་པོ་མིག་གིས་མ་
མཐོང་ཡང་ཡིད་ཀྱིས་མཐོང་བའི་རིགས་པ་རྣམས་ལ་ཉན་པ་ལས་ཐབས་གཞན་
མི་སྲིད་པ་ཡིན་ནོ། །ཞེས་གསུངས་པ་ནི་ཆོས་ཀྱི་གནས་ལུགས་ལ་ཕུགས་ཐག་
ཆོད་པའི་རྣམ་དཔྱོད་ཀྱིའབྲས་བུ་བླ་ན་མེད་པའོ། །དབུ་མ་རང་རྒྱུད་པ་ནི་དོན་
དམ་གཏན་འབེབས་དང་ཀུན་རྫོབ་གཏན་འབེབས་གཉིས་ཀའི་སྐབས་ཐམས་ཅད་
158

ན་ཁས་ལེན་ཡོད་པ་ཡིན་ནོ།
༈ །གཉིས་པ་ཐ་སྙད་རང་མཚན་དུ་ཁས་ལེན་མི་ལེན་གྱི་ཁྱད་པར་ནི།
མཁས་པ་གཞན་གྱི་ལུགས་ལ་དབུ་མ་རང་རྒྱུད་པའི་ལུགས་ལ་རང་གི་མཚན་
ཉིད་ཀྱིས་གྲུབ་པའི་དོན་ནི་བློས་བཞག་པ་ལ་ལྟོས་པ་དང་། ཡུལ་རང་ངོས་ནས་
སྡོད་ལུགས་སུ་གྲུབ་པ་གཉིས་ཀ་ཡིན་པ་ལ་བཞག དེ་དང་རང་བཞིན་གྱིས་གྲུབ་
པ༑ རྫས་སུ་གྲུབ་པ་རྣམས་དོན་གཅིག་དང་དབུ་མ་ཐལ་འགྱུར་པའི་ཐུན་མོང་
མིན་པའི་དགག་བྱ་ཡང་དེ་ཡིན་པར་བཞེད། དབུ་མ་ཐལ་འགྱུར་པའི་ལུགས་
ལ་བློ་རྟོག་པས་ཕར་བཏགས་པ་ཙམ་ལས་ཡུལ་རང་ངོས་ནས་སྡོད་ལུགས་སུ་
གྲུབ་པའི་ཆོས་མི་སྲིད་པས་རང་གི་མཚན་ཉིད་ཀྱིས་གྲུབ་པའི་ཆོས་མི་བཞེད་
གསུངས༑ རང་ལུགས་ལ། གཞུང་ལས གལ་ཏེ་རང་གི་མཚན་ཉིད་བརྟེན་
འགྱུར་ན། །དེ་ལ་བསྐུར་བས་དངོས་པོ་འཇིག་པའི་ཕྱིར། །སོགས་ཐལ་ཆེན་
གསུམ་པོའི་འཕེན་པའི་ཡུལ་རང་གི་མཚན་ཉིད་ཀྱིས་གྲུབ་པ་ངོས་འཛིན་གང་ལ་
བྱེད་སྙམ་ན དབུ་མ་རང་རྒྱུད་པས་དོན་དམ་གཏན་འབེབས་ཀྱི་སྐབས་སུ་
དགག་བྱ་ལ་དོན་དམ་གྱི་སྒྲ་སྦྱར་ནས་མ་བཀག་པར་བཞག་རྒྱུ་དེ་ཡིན དེ་འདྲ་
དེ་ཡང་སྣང་ཙམ་གྱི་ཆོས་ལས་རང་གིས་ངོ་བོས་རང་དབང་ཚུགས་ཐུབ་ཏུ་གྲུབ་
པ་ཞིག་རང་རྒྱུད་པས་ཁས་ཨེ་ལེན་བསམ། དབུ་མ་ཐལ་འགྱུར་པས་དོན་
དཔྱོད་རིགས་པས་བརྟགས་སྐབས་ཆོས་ཁོ་རང་སྟོང་ཉིད་དུ་མ་སོང་བར་ཆོས་
159

ཅན་ཞིག་ཤུལ་དུ་ལྷག་ན་དེ་བདེན་གྲུབ་ཏུ་ཐལ་བ་དང༌རིགས་པས་དཔྱད་
བཟོད་དུ་ཐལ་བ་སོགས་ཀྱི་སྐྱོན་འཕེན་པ་མ་ཟད་རིགས་པ་དེའི་ངོར་ཐ་སྙད་དུའང་
སྐྱེ་བ་མི་རིགས་ཚུལ་གསུངས་སྟེ། དེ་ཉིད་སྐབས་སུ་རིགས་པ་གང་ཞིག་གིས།
བདག་དང་གཞན་ལས་སྐྱེ་བ་རིགས་མིན་པས། །རིགས་དེས་ཐ་སྙད་དུ་ཡང་
རིགས་མིན་ན། ཁྱོད་ཀྱི་སྐྱེ་བ་གང་གིས་ཡིན་པར་འགྱུར། །ཞེས་གསུངས།
དེའི་ཕྱིར་ན་མི་ཕམ་ཆོས་རྗེས་དབུ་མ་ཐལ་འགྱུར་བའི་ཐུན་མིན་གྱི་དགག་བྱ་རང་
རྒྱུད་པས་བདེན་གཉིས་ཐ་དད་དུ་ཞེན་པའི་ཞེན་པ་དེ་ཡིན་གསུངས། དེས་ན་
རང་རྒྱུད་པས་དོན་དམ་གཏན་འབེབས་སྐབས་དོན་དམ་པ་ལས་ཐ་དད་དུ་གྱུར་
པའི་ཀུན་རྫོབ་གཞག་པ་དེ་ཐ་སྙད་རང་གི་མཚན་ཉིད་ཀྱིས་གྲུབ་པ་ཡིན རྒྱུ་
མཚན་དེ་ཡིས་དབུ་མ་ཐལ་འགྱུར་བས་བུམ་པརང་ལས་གཞན་དུ་གྱུར་པའི་
བདེན་གྲུབ་དང་རང་གིས་ངོ་བོས་གྲུབ་པས་སྟོང་པ་ཙམ་མིན་པར་ཆོས་ཀུན་རང་
ཉིད་གཞི་མེད་རྩ་བྲལ་ནམ་མཁའི་དཀྱིལ་ལྟ་བུར་གཏན་ལ་འབེབས་པ་ཡིན་པས།
གནད་དེ་ཤེས་ན་ཟླ་བའི་དགོངས་པ་མཐར་ཐུག་པ་མི་ཕམ་ཆོས་རྗེའི་དབུ་མའི་སྤྱི་
དོན་གྱི་དགོངས་པ་དེ་ལས་གཞན་དུ་མེད་པར་སེམས་སོ། །མདོར་ན་དབུ་མ་
རང་རྒྱུད་པས་རང་ངོར་དོན་དམ་གཏན་འབེབས་སྐབས་སུ་དོན་དམ་པར་སྟོང་
པའི་ཤུལ་ན་བཀག་མི་ཕོད་པར་ལྷག་པའི་ཆོས་ཅན་གྱི་ཆ་དེ་རང་རྒྱུད་པའི་ལུགས་
ལ་རང་གི་མཚན་ཉིད་ཀྱིས་གྲུབ་པའི་དོན་ཡིན། དེ་དབུ་མ་ཐལ་འགྱུར་པས་ཞལ་
གྱིས་མི་བཞེས་སོ།།འོ་ན་ཐལ་འགྱུར་བས་རྣམ་གྲངས་པའི་དོན་དམ་གཏན་ལ་
160

འབེབས་དང་མི་འབེབས། འབེབས་ན་དེའི་ཚེ་ཆོས་ཅན་བཀག་པ་མི་འཐད་པས་
རང་གིས་མཚན་ཉིད་ཀྱིས་གྲུབ་པའི་ཆོས་ཁས་བླངས་པར་ཐལ་ལ། དེ་གཏན་
ལ་མི་འབེབས་ན་རང་རྒྱུད་པའི་རིགས་ཅན་རྗེས་སུ་འཛིན་མི་ནུས་པར་ཐལ་ལོ་ཞེ་
ན༑ དེ་གཏན་ལ་འབེབས་ཀྱང་རང་རྒྱུད་པ་ལྟར་རང་ངོར་ཆོས་ཅན་དེ་ཁས་
བླངས་པ་མེད་པས་སྐྱོན་གཉིས་ཀ་ལས་གྲོལ་བར་སེམས་སོ། །འོན་ཀྱང་དཔལ་
ལྡན་ཟླ་བས་རྗེས་ཐོབ་ཤན་འབྱེད་སྐབས་གཟུགས་ནི་་གཟུགས་རུང་མཚན་ཉིད་
ཅན༑ཞེས་སོགས་གཞི་ལམ་འབྲས་བུའི་ཆོས་ཀུན་ལ་རང་རང་གི་མཚན་ཉིད་རེ་
བཞག་ནས་མེ་ཚ་ཞིང་བསྲེགས་པ་སོགས་རང་གི་མཚན་ཉིད་ཀྱིས་གྲུབ་པར་ཞལ་
གྱིས་བཞེས་ཀྱང་། དེས་རང་རྒྱུད་པའི་ལུགས་ཀྱི་རང་གི་མཚན་ཉིད་ཀྱིས་གྲུབ་
པར་མི་འགྱུར་ཚུལ་ཤེས་དགོས་པ་ཤིན་ཏུ་གལ་ཆེའོ། །
༈ གསུམ་པ་རང་བཞིན་མེད་སྒྲུབ་ཀྱི་གཏན་ཚིགས་ཐལ་རང་དུ་
འགོད་ཚུལ་ནི། དེ་ལ་རྣམ་གྲངས་པའི་དོན་དམ་གཏན་འབེབས་ཀྱི་ཚེ་གཏན་
ཚིགས་རང་རྒྱུད་དུ་བཀོད་པ་ལ་ནི་རིགསཤིང་འཐད་པ་ལས་མི་འོས་པ་ཅི་ཡོད།
འོན་ཀྱང་རྣམ་གྲངས་མིན་པའི་དོན་དམ་གཏན་ལ་འབེབས་བྱེད་ཀྱི་སྐབས་དབུ་མ་
རང་རྒྱུད་པས་གཙོ་བོ་གཏན་ཚིགས་རང་རྒྱུད་དུ་བཀོད་པར་མཛད ཐལ་
འགྱུར་བཀོད་ཀྱང་དབུ་མ་ཐལ་འགྱུར་བ་ལྟར་གཞན་གྱིས་ཁས་བླངས་ཙམ་གྱི་
ཐལ་འགྱུར་བཀོད་པ་མིན་པར་རྟགས་ཁས་བླངས་དང་ཁྱབ་པ་རྒོལ་སྔ་ཕྱི་གཉིས་
161

ཀར་ཚད་མས་གྲུབ་པའི་སྒོ་ནས་བཀོད། དབུ་མ་རང་རྒྱུད་པའི་གཏན་ཚིགས་
རང་རྒྱུད་ཀྱི་དོན་ཡང་དགེ་ཕྱོགས་པ་རྣམས་ཀྱིས་ནི་ཆོས་ཅན་དང་གཏན་ཚིགས་
རྣམས་རང་ངོས་ནས་གྲུབ་པའམ་རང་གི་མཚན་ཉིད་ཀྱིས་གྲུབ་པ་ཞིག་ཏུ་འདོད
དེས་ན་དེ་འདྲའི་རང་རྒྱུད་ཀྱི་གཏན་ཚིགས་དབུ་མ་ཐལ་འགྱུར་པས་ཐ་སྙད་གཏན་
འབེབས་སྐབས་ཀྱང་མི་བཀོད་པ་མ་ཟད་རང་རྒྱུད་པས་བཀོད་པའི་ཐལ་འགྱུར་
ཀྱང་དེ་དང་ཕྱོགས་མཚུངས་པར་འདོད རྒྱུ་མཚན་དེས་དབུ་མ་ཐལ་རང་གི་
ཁྱད་པར་གཏན་ཚིགས་རང་རྒྱུད་དུ་བཀོད་མི་བཀོད་གཅིག་པུས་ཀྱང་འབྱེད་པར་
ནུས༑ ཆོས་རྗེ་བསོད་ནམས་སེངྒེ་དང་མི་ཕམ་ཆོས་རྗེ་སོགས་ནི་རང་རྒྱུད་ཀྱི་
གཏན་ཚིགས་ཀྱི་དོན་ཚུལ་གསུམ་རྒོལ་སྔ་ཕྱི་གཉིས་ཀའི་ཚད་མར་གཞན་ངོར་
མཐུན་སྣང་དུ་གྲུབ་པ་ཙམ་ལ་བཞེད་ནས་ཐལ་འགྱུར་བས་ཐ་སྙད་གཏན་འབེབས་
ཚེ་གཏན་ཚིགས་རང་རྒྱུད་དུ་བཀོད་པར་ཞལ་གྱིས་བཞེས་ཏེ། ལྟ་བ་ངན་སེལ་དུ།
སྣང་དུ་མི་རུང་དཔོག་པའི་རྒྱུར་ཡང་གྱུར། ཞེས་པའི་ཐད། གཏན་ཚིགས་འདི་
དག་དང་སོགས་ནས་ཚུལ་གསུམ་རྒོལ་སྔ་རྒོལ་གཉིས་ཀྱིས་མཐུན་སྣང་དུ་གྲུབ་
པའི་རྟགས་ལས་བསྒྲུབ་བྱ་བསྒྲུབ་པའི་ཕྱིར་རོ། །ཞེས་གསུངས་པས་སོ། ། མི་
ཕམ་ཆོས་རྗེའི་དབུ་མ་རྒྱན་འགྲེལ་གྱི་བབ་ལས་ཀྱང་དེ་ལྟར་ཞལ་གྱིས་བཞེས་པར་
སྣང་ངོ་། འོན་ཀྱང་རྣམ་གྲངས་མིན་པའི་དོན་དམ་གཏན་ལ་འབེབས་པའི་ཚེ་
གཏན་ཚིགས་རང་རྒྱུད་དུ་མི་བཀོད་དེ། རང་རྒྱུད་ཀྱི་གཏན་ཚིགས་ལ་ཚུལ་
གསུམ་རྒོལ་སྔ་ཕྱི་གཉིས་མཐུན་སྣང་ཙམ་དུ་གྲུབ་དགོས་པ་གང་ཞིག་དེའི་ཚེ་དབུ་
162

མ་ཐལ་འགྱུར་བས་དངོས་སྨྲ་དང་མཐུན་སྣང་ཙམ་དུ་གྱུར་པའི་ཆོས་ཁས་མི་ལེན་
པའི་ཕྱིར་ཏེ ཚིག་གསལ་ལས། ཕྱོགས་གཞན་ཁས་ལེན་པ་མེད་པའི་ཕྱིར།
ཞེས་གསུངས་པས་སོ། །མཐུན་སྣང་ཙམ་དུ་ཞེས་པའི་དོན་འཇིག་རྟེན་གྲགས་སྡེ་
ཙམ་དུ་ཁས་ལེན་པ་ལ་གོ་དགོས་སོ། །དེས་ན་དབུ་མ་ཐལ་འགྱུར་བས་རྣམ་
གྲངས་མིན་པའི་དོན་དམ་གཏན་འབེབས་ཚེ་གཏན་ཚིགས་ཐལ་འགྱུར་དང༌།
གཞན་གྲགས་གཉིས་ལས་རང་རྒྱུད་དུ་བཀོད་པ་མི་སྲིད་དེ་ཚིག་གསལ་ལས།
གཏན་ཚིགས་རང་རྒྱུད་དུ་བཀོད་པ་ལ་ཉེས་པ་དུ་མའི་ཚོགས་སུ་གསུངས་པའི་
ཕྱིར༑ ཐ་སྙད་གཏན་འབེབས་ཚེ་ནི། གཏན་ཚིགས་ཐལ་འགྱུར་དང་གཞན་
གྲགས་རང་རྒྱུད་གསུམ་ཀ་བཀོད་པར་སྣང་ངོ༌།འོན་ཀྱང་ཚུལ་གསུམ་ཚད་
མས་གྲུབ་པའང་གཞན་ངོ་དང་མཐུན་ཙམ་ལ་དགོངས་པ་ལས་དངོས་སྨྲ་དང་དོན་
དུ་མི་མཐུན་ཏེ་ཁས་ལེན་ཡོད་མེད་སྐབས་སུ་བཤད་པ་བཞིན་ནོ། །འདིར་དཀའ་
བའི་གནད་ཅུང་ཟད་སློང་ན དབུ་མ་རང་རྒྱུད་པས། གཏན་ཚིགས་རང་རྒྱུད་དུ་
བཀོད་པ་དེ་རྣམ་གྲངས་དང་རྣམ་གྲངས་མིན་པའི་དོན་དམ་གང་གི་དབང་དུ་བྱས་
པ་ཡིན། དང་པོ་རྣམ་གྲངས་པའི་དོན་དམ་གཏན་འབེབས་སྐབས་ཡིན་ན་ཟླ་བ་
གྲགས་པས། རང་རྒྱུད་ཀྱི་གཏན་ཚིགས་བཀོད་པ་ལ་ཉེས་པ་དུ་མའི་ཚོགས་སུ་
སྨད་མི་རིགས་པར་ཐལ། མི་ཕམ་ཆོས་རྗེས་དབུ་མ་རྒྱན་དུ་ཆེས་མཛེས་པའི་
གནས་སུ་བསྔགས་པའི་ཕྱིར། ཕྱོགས་གཉིས་པ་རྣམ་གྲངས་མིན་པའི་དོན་དམ་
གཏན་འབེབས་ཚེ་གཏན་ཚིགས་རང་རྒྱུད་དུ་བཀོད་པ་ཡིན་ན་རང་རྒྱུད་ཀྱི་གཏན་
163

ཚིགས་ཀྱིས་རྣམ་གྲངས་མིན་པའི་དོན་དམ་ཇི་ལྟ་བ་བཞིན་གཏན་ལ་འབེབས་ནུས་
སམ་མི་ནུས ནུས་ན་གཏན་ཚིགས་རང་རྒྱུད་བཀོད་པ་ལ་ཚིག་གསལ་ནས་ཉེས་
པ་དུ་མའི་ཚོགས་སུ་སྨད་པ་དང་། འཇུག་པར་ཐལ་ཆེན་གསུམ་པོ་འཕེན་པའི་
ཡུལ་དུ་ཅི་འདྲར་འགྱུར། མ་ནུས་ན་རང་ལུགས་དབུ་མ་ཐལ་རང་གཉིས་མཐར་
ཐུག་རྣམ་གྲངས་མིན་པའི་དོན་དམ་རྟོགས་པར་དགོངས་པ་མཉམ་ཚུལ་ཅི་འདྲ་
ཡིན༑ རང་རྒྱུད་པས་རང་རྒྱུད་ཀྱི་རྟགས་ཀྱིས་རྣམ་གྲངས་མིན་པའི་དོན་དམ་
གཏན་ལ་ཕབ་མི་ནུས་པའི་ཕྱིར། ཅི་སྟེ་རང་རྒྱུད་པས་རང་རྒྱུད་ཀྱི་རྟགས་ཀྱིས་
རྣམ་གྲངས་མིན་པའི་དོན་དམ་གཏན་ལ་འབེབས་པའི་ནུས་པ་ཟད་ནས། ཐལ་
འགྱུར་བས་བཀོད་པའི་གཏན་ཚིགས་ཐལ་འགྱུར་དང་གཞན་གྲགས་ཀྱི་གཏན་
ཚིགས་རོགས་སུ་སྦྲན་ནས་གཏན་ལ་འབེབས་པ་ཡིན་ན། རང་རྒྱུད་པས་རྣམ་
གྲངས་པའི་དོན་དམ་གཏན་ལ་འབེབས་ཚེ་རང་རྒྱུད་ཀྱི་གཏན་ཚིགས་དང་རྣམ་
གྲངས་མིན་པའི་དོན་དམ་གཏན་ལ་འབེབས་ཚེ་གཏན་ཚིགས་ཐལ་འགྱུར་དུ་
བཀོད་ཅེས་པ་དོན་ཐོབ་ཏུ་སོངས་བས། ཟླ་བས རྣམ་གྲངས་པའི་དོན་དམ་
གཏན་ལ་འབེབས་པའི་ཚེ་གཏན་ཚིགས་རང་རྒྱུད་དུ་བཀོད་ན་ཉེས་པ་དུ་མའི་
ཚོགས་སུ་སྨད་པར་ཐལ་བས དེ་ལྟར་ན་དབུ་མ་རྒྱན་དུ་རང་རྒྱུད་ཀྱིས་རྣམ་
གྲངས་པའི་དོན་དམ་གཏན་ལ་འབེབས་པ་ལ་བསྔགས་པ་དང་འགལ་ལོ། དེ་
འདྲའི་དཀའ་བའི་གནས་ལ་རང་ལུགས་འཛིན་པའི་རྣམ་དཔྱོད་ལྡན་པ་རྣམ་ཀྱིས་
གསལ་བཤད་ཅིག་ཅིས་ཀྱང་མཛད་པར་ཞུ། དེས་ན་རང་གི་བསམ་ཚུལ་ནི་
164

རང་རྒྱུད་པས་རྣམ་གྲངས་མིན་པའི་དོན་དམ་རང་རྒྱུད་ཀྱི་རྟགས་ཀྱིས་གཏན་ལ་
འབེབས་ཚུལ་ནི་ཚིག་གསལ་དུ་སྔ་རྒོལ་དུ་དྲངས་པས་ཤེས། ཐལ་འགྱུར་ཞིག་
བཀོད་ཀྱང་ཁས་ལེན་དང་བཅས་པའི་ཐལ་འགྱུར་ལས་དབུ་མ་ཐལ་འགྱུར་བའི་
ལུགས་ལྟར་མི་བཀོད་པ་འདྲ། དེས་ན་ཆོས་ཅན་གྱི་སྣང་བ་མི་འགོག་པས་རང་
རྒྱུད་པའི་ལུགས་ཀྱི་རྣམ་གྲངས་མིན་པའི་དོན་དམ་གཏན་འབེབས་ཚེ་སྤྲོས་པ་
ཐམས་ཅད་ཀྱང་དོན་དམ་གྱི་ཁྱད་པར་སྦྱར་ནས་བཀག་པས། དབུ་མ་ཐལ་
འགྱུར་བ་ལྟར་གཞི་མེད་རྩ་བྲལ་ཀྱི་དོན་དམ་ཇི་བཞིན་གཏན་ལ་འབེབས་མི་ནུས་
སྙམ༑ འོ་ན་དབུ་མ་རང་རྒྱུད་པའི་ལུགས་ཀྱི་རྣམ་གྲངས་དང་རྣམ་གྲངས་མིན་
པའི་དོན་དམ་ལ་ཁྱད་པར་ཅི་ཡོད་སྙམ་ན། རྣམ་གྲངས་པའི་དོན་དམ་ནི་དོན་དམ་
པར་སྐྱེ་བ་བཀག་ཀྱང་སྐྱེ་མེད་ཀྱི་མཐའ་མི་བཀག། རྣམ་གྲངས་མིན་པའི་དོན་
དམ་ནི་དོན་དམ་པར་མཐའ་ཐམས་ཅད་དགག་པར་མཛད་དོ། །མདོར་ན་རང་
རྒྱུད་པས་དོན་དམ་གཉིས་གང་གཏན་ལ་འབེབས་ཀྱང་དགག་བྱའི་ཆོས་ལ་དོན་
དམ་གྱི་སྒྲ་སྦྱར་བར་མཛད་དེ དབུ་མ་རྒྱན་ལས། ཡང་དག་ཏུ་ན་སྤྲོས་པ་ཡི།།
ཚོགས་རྣམས་ཀུན་ལས་དེ་གྲོལ་ཡིན། །ཞེས་རྣམ་གྲངས་མིན་པའི་དོན་དམ་
གཏན་འབེབས་སྐབས་ཡང་དག་ཏུ་ཞེས་དགག་བྱ་ལ་དོན་དམ་གྱི་སྒྲ་སྦྱར་བ་ཡིན་
པའི་ཕྱིར། ཡང་། སྐྱེ་ལ་སོགས་པ་མེད་པའི་ཕྱིར། །སྐྱེ་བ་མེད་ལ་སོགས་མི་
སྲིད༑ ༑ཅེས་པའི་ཐད་ཀྱི་དཀའ་འགྲེལ་ལས་ཀྱང་། །སྐྱེ་བ་མེད་ལ་སོགས་མི་
སྲིད༑ ༑ཅེས་བྱ་བ་ནི། དོན་དམ་པར་སྐྱེ་བ་མེད་པ་ལ་སོགས་པའི་ཤེས་པ་དང་།།
165

མངོན་པར་བརྗོད་པ་རྣམས་འཇུག་པ་མི་སྲིད་དོ་ཞེས་བྱ་བའི་ཐ་ཚིག་གོ །ཞེས་
སོགས་དགག་བྱ་ལ་དོན་དམ་གྱི་སྒྲ་སྦྱར་བའི་ཕྱིར་རོ། །དབུ་མ་སྣང་བ་ལས་
ཀྱང་༑ ཁོ་བོ་ཅག་ཚིག་ཙམ་གྱིས་ཆོས་ཐམས་ཅད་ངོ་བོ་ཉིད་མེད་པར་སྒྲུབ་པ་
ཡང་མ་ཡིན་ལ། ཐལ་བར་སྒྲབ་པ་ཙམ་གྱིས་ཀྱང་མ་ཡིན་ནོ། །འོ་ན་ཅི་ཞེ་ན་
ཡང་དག་པའི་ཚད་མ་ཉིད་ཀྱིས་སྒྲུབ་བོ།།ཞེས་དང་། དབུ་མ་བདེན་གཉིས་ལས་
ཀྱང་དགག་བྱ་ཡོད་པ་མ་ཡིན་པས། །ཡང་དག་ཏུ་ན་བཀག་མེད་གསལ །ཅེས་
གསུངས་པ་ལྟར། རྣམ་གྲངས་པའི་སྐབས་མཐའ་བཞི་ལས་གང་རུང་དང་།
རྣམ་གྲངས་མིན་པའི་སྐབས་དོན་དམ་པར་མཐའ་ཐམས་ཅད་བཀག་པར་མཛད་
དོ༑ ༑དབུ་མ་རྒྱན་གྱི་སྤྱི་དོན་ལས་ཀྱང་། འདི་པས་མཐའ་བཞི་ཀ་དགག་ཀྱང་
དོན་དམ་པའམ་རང་བཞིན་གྱིས་ཞེས་སམ། བདེན་གྲུབ་ལྟ་བུའི་ཁྱད་པར་མ་
སྦྱར་བར་དགག་པ་མིན་ལ། བདེན་གཉིས་ཕྱེས་ནས་ཡོད་མེད་ཀྱི་མཐའ་སེལ་
ཚུལ་སོགས་ཤན་ཕྱེས་ཏེ་སྨྲའོ། །ཞེས་གསུངས་པས་སོ། །འོ་ན་ཐལ་འགྱུར་བའི་
རྣམ་གྲངས་མིན་པའི་དོན་དམ་དང་ཁྱད་ཅི་ཡོད་ཅེ་ན། ཐལ་འགྱུར་པས།རིགས་
དེས་ཐ་སྙད་དུ་ཡང་རིགས་མིན་ན། ཁྱོད་ཀྱི་སྐྱེ་བ་གང་གིས་ཡིན་པར་འགྱུར།
ཞེས་པ་ལྟར་རིགས་པ་དེས་དབུ་མ་རང་རྒྱུད་པ་ལྟར་དོན་དམ་པར་མཐའ་ཐམས་
ཅད་དང་བྲལ་ཡང་ཐ་སྙད་དུ་མ་བྲལ་བའི་ཤུན་སྤགས་ཡན་གར་བ་ཞིག་མ་ལྷག་
པར་མེད་སྣང་སྐྲ་ཤད་སྣང་བའི་དངོས་ཀུན་རབ་རིབ་མེད་པའི་སྣང་ངོར་ལྟར་
རྡུལ་ཙམ་ཡང་མ་ལུས་པར་སྟོང་ཉིད་དུ་གཏན་ལ་འབེབས་པ་ཡིན་པས ཡུལ་
166

གྱི་དབང་དུ་ན་བདེན་གཉིས་ཐ་དད་ཀྱི་ཆ་དང་། ཡུལ་ཅན་གྱི་དབང་དུ་ན་བདེན་
གཉིས་ཐ་དད་དུ་ཞེན་པའི་ཆ་ཕྲ་མོ་ཡང་མེད་པས་ཁྱད་ཞུགས་པ་ཡིན། རྒྱུ་
མཚན་དེས་མི་ཕམ་ཆོས་རྗེས་དབུ་མ་རང་རྒྱུད་པས་བདེན་གཉིས་ཐ་དད་དུ་ཞེན་
པའི་ཆ་དེ་ཐལ་འགྱུར་བའི་ཐུན་མིན་གྱི་དགག་བྱར་གསུངས་པའི་གནད་ཀྱང་འདི་
ཡིན་པར་སེམས། གལ་ཏེ་དབུ་མ་རང་རྒྱུད་པས་རྣམ་གྲངས་མིན་པའི་དོན་དམ་
དབུ་མ་ཐལ་འགྱུར་བ་དང་ཁྱད་མེད་པར་གཏན་ལ་འབེབས་ནུས་ན་རང་རྒྱུད་རང་
གི་རིགས་པས་བདེན་གཉིས་རོ་མཉམ་དུ་རྟོགས་ནུས་པས་ཐལ་འགྱུར་བའི་ཐུན་
མིན་གྱི་དགག་བྱར་ཅི་ལ་གསུངས། དོན་ལ་འཐད་མི་འཐད་གང་ཡིན་ཀྱང་ཁོ་
བོས་ཐལ་རང་གི་རྣམ་གྲངས་མིན་པའི་དོན་དམ་ལ་ཁྱད་པར་ཡོད་ཅེས་གསར་
གཏོད་ཅིག་བྱེད་ཚེ་དེང་སང་རང་ལུགས་འཛིན་པ་མཁས་བླུན་ཀུན་གྱི་ངག་ནས་
ཧཱུྃ་ཕཊ་ཀྱི་ཆོམ་སྒྲས་ལུང་པ་གང་བར་གོར་མ་ཆགས་མོད། ལུང་རིགས་ཀྱི་མཆེ་
སྡེར་ཡོད་ན་ཁོ་བོས་་གོང་དུ་དོགས་སློང་བཀོད་པར་རོལ་རྩེད་གནང་བར་ཞུ།
འོ་ན་ཐལ་རང་དགོངས་པ་མཉམ་ཚུལ་ཅི་འདྲ་ཡིན་ཞེ་ན། རང་རྒྱུད་ལ་རང་
ལུགས་ཀྱི་རྣམ་གྲངས་མིན་པའི་དོན་དམ་དེ་ཚོགས་མཐའ་ཡས་པས་བརྒྱན་ནས་
བསྒོམས་པས་མཐར་གཞི་མེད་རྩ་བྲལ་གྱི་དོན་དམ་བདེན་པ་རྟོགས་པའི་རྟོགས་
པ་མངོན་དུ་འགྱུར་བར་སྣང་སྟེ། མི་ཕམ་ཆོས་རྗེའི་དབུ་མ་རྒྱན་འགྲེལ་ལས།
ཚུལ་འདི་ལྟ་བུ་ལ་བསྒོམས་པས་ཉམས་མྱོང་གིས་སུས་རེག་ཀྱང་གང་ཟག་དེས་
རྗེས་ཐོབ་ཀྱི་ཁས་ལེན་མཛད་ཚུལ་ལ་ལྟོས་ཏེ་ཐལ་རང་སོགས་མིང་ཅི་བཏགས་
167

ཀྱང་རུང་། རྟོགས་པའི་མཐོ་དམན་རྡུལ་ཙམ་མེད་པར་འཕགས་པའི་གཟིགས་པ་
གནད་གཅིག་ཏུ་འབབ་པ་ཤེས་པར་བྱའོ། །ཞེས་གསུངས་དེས་ན་དེ་ཉིད་ལས།
གཞུང་འདིར་ཡང་། དངོས་པོ་ཀུན་གྱི་རང་བཞིན་ནི། རིགས་པའི་ལས་ཀྱི་རྗེས་
འབྲང་བར། །ཞེས་པ་ནས། ཀུན་རྫོབ་ཏུ་འགྱུར་ཡང་དག་མིན། །ཞེས་པའི་བར་
གྱི་དོན་དཔལ་ལྡན་ཟླ་བ་དང་དགོངས་པ་གཅིག་དང་དབྱངས་གཅིག་ཏུ་གྱུར་པ་
ཡིན་ནོ། །ཞེས་སོགས་དབུ་མ་རྒྱན་འགྲེལ་གྱི་དབུ་ཞབས་བར་གསུམ་དུ་དབུ་མ་
ཐལ་རང་གཉིས་རྣམ་གྲངས་མ་ཡིན་པའི་དོན་དམ་བདེན་པར་ལ་ཟློ་བའི་ཚེ་
དགོངས་པ་གཅིག་དང་དབྱངས་གཅིག་ཏུ་གསུངས་པ་ཀུན་རང་རྒྱུད་པའི་རྣམ་
གྲངས་མིན་པའི་དོན་དམ་བདེན་པ་སྒོམ་པའི་ཉམས་མྱོང་གིས་མཐར་དབུ་མ་
ཐལ་འགྱུར་པའིདོ ན་དམ་བདེན་པར་རེག་པའི་སྐབས་སུ་ཡིན་པར་ཤེས་དགོས་
སོ༑ ༑
དེ་བཞིན་དུ་མཁན་ཆེན་ངག་དབང་དཔལ་བཟང་གི་ཞལ་ལུང་ཟིན་བྲིས་
ལས༑ ནམ་ཞིག་གོམས་པ་སྟོབས་སུ་གྱུར་པའི་ཚེ་སོ་སོ་རང་རིག་པའི་ཡེ་ཤེས་
ཀྱིས་ཡུལ་ཆོས་ཀྱི་དབྱིངས་མངོན་སུམ་དུ་གཟིགས་ནས་ཡོད་མེད་ཡིན་མིན་ལ་
སོགས་པའི་སྤྲོས་པའི་མཐའ་བཞིའམ་བརྒྱད་དང་བྲལ་བའི་རང་བཞིན་དུ་འདོད་
པས༑ དེ་ཡང་ཡོད་མེད་སོགས་སུ་བཞག་པ་ཐམས་ཅད་ནི་བློ་ཡིན་ལ་འདིར་
གཉིས་ཀྱི་བློའི་རྒྱུ་བ་ཐམས་ཅད་རབ་ཏུ་འགགས་པས་སྤྲོས་བྲལ་ཙམ་དུ་འཛིན་པ་
ཉེ་བར་ཞི་བ་ཡིན་པས་ཐལ་འགྱུར་བ་དང་དགོངས་པ་གཅིག་ཏུ་འབབས་པ་ཡིན།
168

ཞེས་དང༌།
དེ་ལྟར་རྗེ་མི་བསྐྱོད་རྡོ་རྗེའི་འཇུག་འགྲེལ་ལས་ཀྱང་། འོ་ན་རང་རྒྱུད་པའི་
ཆོས་ཚུལ་ལ་བརྟེན་ནས་དེ་ཁོ་ན་ཉིད་ཀྱི་དོན་མི་རྟོགས་པར་འགྱུར་རམ་ཞེ་ན། མི་
འགྱུར་ཏེ། མྱུག་ཆོས་ཐམས་ཅད་ལ་བསྒྲུབ་བྱ་སྟོང་པ་ཉིད་ཀྱི་དོན་གཅིག་དང་
དུ་བྲལ་སོགས་ཀྱིས་རྟོགས་པར་བྱེད་པའི་ཕྱིར། དེ་ལྟར་ནའང་སྒྲུབ་བྱེད་དེ་དག་
ཐ་སྙད་དུ་བརྗོད་པར་བྱེད་ཀྱང་ཐ་སྙད་ཙམ་དུ་གྲུབ་པ་དང་མ་གྲུབ་པར་འདོད་པ་ནི་
ཐལ་རང་གི་ཁྱད་པར་ཡིན་ལ། བསྒྲུབ་བྱ་སྒྲུབ་བྱེད་ཐ་སྙད་དུ་གྲུབ་འཛིན་གྱི་བློ་
དེ་རང་རྒྱུད་པའི་ལུགས་དེར་ཡང་ཕྱིས་ནས་དབུ་མའི་ལྟ་བ་གོམས་པའི་ཚོགས་
གསོག་གི་མཐུས་ངང་གིས་བཟློག་པར་འགྱུར་རོ། །ཞེས་གསུངས་པ་ལྟར་རོ།།
བཞི་པ་དགག་བྱ་ལ་དོན་དམ་གྱི་ཁྱད་པར་སྦྱར་མི་སྦྱར་ནི།
དབུ་མ་རང་རྒྱུད་པས་ནི། དོན་དམ་གཏན་འབེབས་ཚེ་དགག་བྱ་ལ་
དོན་དམ་གྱི་སྒྲ་སྦྱར་ཏེ་དཔེར་ན་དབུ་མ་རྒྱན་དུ། བདག་དང་གཞན་སྨྲས་དངོས་
འདི་དག །ཡང་དག་ཏུ་ན་གཅིག་པ་དང་། །དུ་མའི་རང་བཞིན་བྲལ་བའི་ཕྱིར།།
རང་བཞིན་མེད་དེ་གཟུགས་བརྙན་བཞིན། །ཞེས་ཡང་དག་ཏུ་ཞེས་དོན་དམ་གྱི་
ཁྱད་པར་སྦྱར་བའི་ཕྱིར། དེ་གཞུང་སྦྱོར་བཀོད་ན། བདག་དང་གཞན་གྱི་སྨྲས་
པའི་དངོས་པོ་རྣམས་ཆོས་ཅན། ཡང་དག་པའམ་དོན་དམ་པར་རང་བཞིན་
མེད་དེ། ཡང་དག་ཏུ་ནའམ་དོན་དམ་པར་བདེན་པའི་གཅིག་དུ་མ་དང་བྲལ་བའི་
169

ཕྱིར༑ དཔེར་ན་གཟུགས་བརྙན་བཞིན་ཞེས་སོ། །དེས་ན་ཡང་དག་དང་
དངོས་སུ་ན། དོན་དམ་པ་ཞེས་པའི་སྒྲ་རྣམས་མིང་གི་རྣམ་གྲངས་ཡིན་པས་
དགག་བྱའི་ཆོས་ལ་དེ་གསུམ་གང་སྦྱར་ཀྱང་དགག་བྱ་ལ་དོན་དམ་གྱི་སྒྲ་སྦྱར་བ་
ཡིན་པར་ཤེས་དགོས་སོ། །དབུ་མ་རང་རྒྱུད་པས རང་རྒྱུད་རྟགས་ཀྱིས་རྣམ་
གྲངས་པའི་དོན་དམ་གཏན་འབེབས་སྐབས་ཙམ་དུ་མ་ཟད་རྣམ་གྲངས་མིན་པའི་
དོན་དམ་གཏན་འབེབས་ཚེའང་དགག་བྱ་ལ་དོན་དམ་གྱི་ཁྱད་པར་སྦྱར་བ་ཡིན་པ་
གོང་སྨོས་བཞིན་ནོ། །དབུ་མ་ཐལ་འགྱུར་བའི་ལུགས་ལ་དོན་དམ་གཏན་
འབེབས་ཀྱི་རིགས་པས་སྣང་ཙམ་ཀྱི་སྤྲོས་པ་མ་ལུས་པ་བཀག་ནས་མཐར་ཆོས་
དབྱིངས་མཉམ་པ་ཉིད་དུ་གྲུབ་པ་ཡིན་ཏེ། ངེས་སྒྲོན་ལས། འཕགས་ཡུལ་
དཔལ་ལྡན་ཟླ་བ་དང་། །བོད་ན་རོང་ཟོམ་ཆོས་བཟང་གཉིས། དགོངས་པ་
གཅིག་དང་དབྱངས་གཅིག་གིས། །ཀ་དག་སྟོང་པ་ཆེན་པོར་སྒྲུབ། །ཅེས་
གསུངས་པའི་ཕྱིར།
གསུམ་པ་དབུ་མ་ཐལ་འགྱུར་བས་སྤྲོས་པ་གཅོད་པའི་ཚུལ་ནི། ཀུན་
མཁྱེན་ཆོས་རྗེའི་གྲུབ་མཐའ་མཛོད་ལས གསུམ་པ་ཐལ་འགྱུར་གྱི་སྤྲོས་པ་
གཅོད་པའི་ཚུལ་ནི། སྔར་སྨོས་པ་བཞིན་གཏན་ཚིགས་ལྔས་ཆོས་ཐམས་ཅད་
རང་བཞིན་མེད་པར་འཇལ་ལ། དེའ ང་རང་རྒྱུད་པ་ལྟར་ཀུན་རྫོབ་བདེན་པ་
བཀག་ནས་རྫུན་པར་སྒྲུབ་པའམ། །དོན་དམ་ལ་སྤྲོས་པ་བཀག་ནས་སྤྲོས་མེད་
སྒྲུབ་པ་ལྟར་མ་ཡིན་ཏེ། གང་དུ་ཞེན་པ་དེ་དངོས་སུ་བཀག་ཀྱང་ཤུགས་ལ་
170

གང་ཡང་མི་བསྒྲུབ་པས་ཕ་རོལ་གྱི་ལོག་རྟོག་ཟློག་པར་བྱེད་པའོ། །ཞེས་བཀའ་
སྩལ་་པ་ནི་གསུང་གི་ཉིང་ཁུ་བླ་ན་མེད་པའོ། །དེས་ན་རང་ངོར་དོན་དཔྱོད་
རིགས་པས་སྣང་ཙམ་གྱི་ཆོས་ཅན་བཀག་མི་བཀག་སྒོ་ནས་དབུ་མ་ཐལ་རང་གི་
དགག་བྱ་ལ་ཕྲ་རགས་དང་དེའི་སྟོབས་ཀྱིས་ཐལ་རང་གི་ཁྱད་པར་ཕྱེ་བ་ཡིན་ཏེ
རང་རྒྱུད་པས་རྣམ་གྲངས་མིན་པའི་དོན་དམ་གཏན་འབེབས་སྐབས་དགག་བྱ་ལ་
དོན་དམ་གྱི་སྒྲ་སྦྱར་ནས་བུམ་པ་དོན་དམ་པར་སྟོང་ཡང་ཐ་སྙད་དུ་བུམ་པ་རང་གི་
ངོ་བོས་མི་སྟོང་པར་བདེན་གཉིས་ཐ་དད་དུ་བཞག་པ་དེ་ཡུལ་གྱི་ཆ་དང༌། དེ་
ཡུལ་དུ་བྱས་ནས་བདེན་གཉིས་ཐ་དད་དུ་འཛིན་པའི་བློ་དེ་ཡུལ་ཅན་གྱི་ཆ་སྟེ་དེ་
གཉིས་ཀ་དབུ་མ་ཐལ་འགྱུར་པའི་ཐུན་མིན་གྱི་དགག་བྱར་གྱུར་པ་ཡིན་ཏེ་ཆོས་
དབྱིངས་མཉམ་པ་ཆེན་པོར་མ་སྟོང་ལྷག་པའི་ཆོས་ཤིག་མེད་པའི་ཕྱིར། དབུ་མ་
རྒྱན་འགྲེལ་ལས། དེས་ན་བདེན་གཉིས་སོར་སོར་ཞེན་ཅིང་སོ་སོའི་ལུགས་སུ་
ཁས་ལེན་པས་ན་རང་རྒྱུད་ཀྱི་ཁས་ལེན་ཀྱང་ཡོད་དེ། དོན་དམ་པར་མེད་ཀྱང་
ཀུན་རྫོབ་ཏུ་ཡོད་དོ་ཞེས་བཞེད་དོ། །དེ་ལྟར་བདེན་གཉིས་སོ་སོར་ཞེན་པའི་ཆ་
དེ་ཐལ་འགྱུར་བའི་དགག་བྱ་ཐུན་མོང་མིན་པ་ཡིན་ཏེ། གལ་ཏེ་དབུ་མ་རང་
རྒྱུད་པ་དག་བདེན་གཉིས་སོ་སོར་ཞེན་པའི་དགག་བྱ་དང་བྲལ་བར་གྱུར་ན
ཐལ་འགྱུར་བ་སོགས་ལའང་ལྟ་བ་དེ་ལས་ཅུང་ཟད་སྐྱེད་འདོན་རྒྱུ་མེད་པར་ཤེས་
པར་བྱ་སྟེ། མཐའ་བཞི་སྤྲོས་བྲལ་ཁས་ལེན་ཐམས་ཅད་དང་བྲལ་བ་ལས་ལྷག་
པའི་སྤྲོས་པ་གཅོད་རྒྱུ་ཞིག་ཡོད་པར་རིགས་པས་ནམ་ཡང་འགྲུབ་དཀའོ། །ཞེས་
171

གསུངས༑ དེས་ན་རང་རྒྱུད་པས་བདེན་པར་གྲུབ་པས་སྟོང་པ་དང་། དབུ་མ་
ཐལ་འགྱུར་བ་ཁ་ཅིག་གི་ཆོས་ཅན་ལས་ཐ་དད་པའི་རང་གི་ངོ་བོས་སྟོང་པ་ཙམ་
གནས་ལུགས་མཐར་ཐུག་པ་དང་རང་སྟོང་གི་དོན་མ་ཡིན་ཏེ། ཆོས་ཅན་རང་
ཉིད་རང་གིས་མ་སྟོང་པར་བདེན་གྲུབ་དང་རང་བཞིན་གྱིས་གྲུབ་པ་ལྟ་བུ་དགག་
བྱ་གཞན་གྱིས་སྟོང་པ་དེ་ཉི་ཚེ་བའི་སྟོང་པའམ་སྟོང་པ་ཐ་ཤལ་བ་ཡིན་པའི་ཕྱིར་
ཏེ༑ འཕགས་པ་དཀོན་མཆོག་བརྩེགས་པའི་མདོ་ལས། འོད་སྲུངས་གཞན་
ཡང་དབུ་མའི་ལམ་ཆོས་རྣམས་ལ་ཡང་དག་པར་སོ་སོར་རྟོག་པ་ནི། གང་སྟོང་
པ་ཉིད་ཀྱིས་ཆོས་རྣམས་སྟོང་པར་མི་བྱེད་དེ། ཆོས་རྣམས་ཉིད་སྟོང་པ་དང་
གང་མཚན་མ་མེད་པས་ཆོས་རྣམས་མཚན་མ་མེད་པར་མི་བྱེད་དེ། ཆོས་
རྣམས་ཉིད་མཚན་མ་མེད་པ་དང་། གང་སྨོན་པ་མེད་པས་ཆོས་རྣམས་སྨོན་པ་
མེད་པར་མི་བྱེད་དེ། ཆོས་རྣམས་ཉིད་སྨོན་པ་མེད་པ་དང༌། གང་མངོན་པར་
འདུ་བྱ་བ་མེད་པས་ཆོས་རྣམས་མངོན་པར་འདུ་བྱེད་པ་མེད་པར་མི་བྱེད་དེ།
ཆོས་རྣམས་ཉིད་མངོན་པར་འདུ་བྱེད་པ་མེད་པ་དང༌། གང་མ་སྐྱེས་པས་ཆོས་
རྣམས་མ་སྐྱེས་པ་ཉིད་དུ་མི་བྱེད་དེ། ཆོས་རྣམས་ཉིད་མ་སྐྱེས་པ་དང༌། གང་མ་
བྱུང་བས་ཆོས་རྣམས་མ་བྱུང་བར་མི་བྱེད་དེ། ཆོས་རྣམས་ཉིད་མ་བྱུང་བ་དང་
ཞེས་རྒྱ་ཆེར་གསུངས་པ་ལྟ་བུའོ། །ཞེས་དང། གང་ཕྱིར་དངོས་པོ་འདི་དག་རྣམ་
དཔྱད་ན། །དེ་ཉིད་བདག་ཅན་དངོས་ལས་ཚུ་རོལ་དུ། །གནས་རྙེད་མ་ཡིན་དེ་
ཕྱིར་འཇིག་རྟེན་གྱི །ཐ་སྙད་བདེན་ལ་རྣམ་པར་དཔྱད་མི་བྱ། །ཞེས་པའི་ཐད་ཀྱི་
172

རང་འགྲེལ་དུའ ང་། དོན་དམ་པར་མ་སྐྱེས་པ་དང་མ་འགགས་པའི་ཕྱིར། རང་
བཞིན་ཅན་ལས་ཚུ་རོལ་ཏེ་གཞན་དུ་གྱུར་པའི་ཆ་སྐྱེ་བ་ལ་སོགས་པ་ཅན་ལ་
གནས་པ་མ་ཡིན་ཏེ། དེའི་ཕྱིར་བདག་དང་གཞན་ལས་ཞེས་བྱ་བ་དེ་ལྟ་བུ་ལ་
སོགས་པའི་རྣམ་པར་དཔྱོད་པ་འཇུག་པ་མེད་པར་བྱས་ཏེ། ཞེས་གསུངས། དེའི་
དོན་ནི་དབུ་མ་རང་རྒྱུད་པས་དོན་དམ་པར་སྐྱེ་བ་མེད་པའི་རང་བཞིན་ལས་ཚུ་
རོལ་ཏེ་གཞན་དུ་གྱུར་པའི་ཆོས་ཅན་སྣང་ཙམ་སྐྱེ་བར་འདོད་པ་དེ་ཡང་དོན་དམ་
པར་སྐྱེ་བ་མེད་པ་ལས་གཞན་དུ་སྐྱེ་བ་ལ་སོགས་པ་ཅན་ལ་གནས་པའམ་གྲུབ་པ་
མེད་ཅེས་རང་རྒྱུད་པའི་བདེན་གཉིས་ཐ་དད་ཀྱི་ཆ་དེ་ཟླ་བས་བཀག་པས་མི་ཕམ་
ཆོས་རྗེས་ཐལ་འགྱུར་བའི་ཐུན་མིན་གྱི་དགག་བྱ་དང་གནད་གཅིག་ཏུ་བབ་པས་
རིགས་ལམ་གྱི་བརྡར་ཤ་བཅད་ནས་དགག་བྱ་ངོས་འཛིན་ལ་མ་མཁས་ཀྱང་དབུ་
མ་ཐལ་རང་གི་ཁྱད་པར་ལ་ཡིད་ཆེས་ཅུང་ཟད་སྐྱེ་བ་ནི་སྔ་འགྱུར་རིག་འཛིན་རྒྱུད་
པའི་བྱིན་རླབས་ཡིན་པར་རློམས་སོ། །མདོར་ན་རང་རྒྱུད་པའི་དོན་དཔྱོད་
རིགས་པའི་དགག་བྱ་བདེན་གྲུབ་དང་། ཐལ་འགྱུར་བའི་དགག་བྱ་སྤྲོས་པ་སྤྱི་
དང་བདེན་གཉིས་ཐ་དད་པའི་ཆ་དང་དེ་ལྟར་འཛིན་པའི་བློ་དང་བཅས་པའོ།
འོ་ན་མི་ཕམ་ཆོས་རྗེས་རང་བཞིན་བདེན་གྲུབ་ཏུ་འདོད་པ་དང་། ཐ་སྙད་སྣང་
ཙམ་དགག་པའི་དབུ་མ་པ་ནི་སུ་ཡང་མེད་དོ་ཞེས་དང་། བརྒྱ་འགྲེལ་ལས། ཁོ་
ཅག་ནི་འདིར་དངོས་པོ་རྣམས་རང་གི་ངོ་བོས་གྲུབ་པ་འགོག་གི་མིག་ལ་སོགས་
པ་བྱས་ཤིང་རྟེན་ཅིང་འབྲེལ་བར་འབྱུང་བའི་ལས་ཀྱི་རྣམ་པར་སྨིན་པ་ཉིད་ནི་མི་
173

འགོག་པའོ། །ཞེས་དང་། ཞི་བ་ལྷས། ཇི་ལྟར་མཐོང་ཐོས་ཤེས་པ་དག
འདིར་ནི་དགག་པར་བྱ་མིན་ཏེ། །འདིར་ནི་སྡུག་བསྔལ་རྒྱུར་གྱུར་པ། །བདེན་
པར་རྟོག་པ་བཟློག་བྱ་ཡིན། །ཞེས་གསུངས་པ་ཇི་ལྟར་ཡིན་སྙམ་ན། དེ་ནི་རྗེས་
ཐོབ་སྣང་བ་དང་བཅས་པའི་ཉམས་ལེན་གྱི་དབང་དུ་བྱས་པ་ཏེ། གང་སྣང་
ཐམས་ཅད་རང་གི་ངོ་བོས་མ་གྲུབ་པར་སྒྱུ་མའི་དཔེ་བདུན་དང་འདྲ་བར་རྟོགས་
དགོས་པའི་ཕྱིར དེ་ཡང་ཐལ་འགྱུར་བས་ཀུན་རྫོབ་ཏུ་མ་བརྟགས་གྲགས་པ་
ཙམ་དུ་ཁས་ལེན་པ་སྟེ། མ་བརྟགས་གྲགས་པའི་གཏི་མུག་ལས་ཡིན་ནོ། །ཞེས་
སོ༑ ༑རང་རྒྱུད་པས་ནི་དོན་དམ་གཏན་འབེབས་དང་ཐ་སྙད་གཉིས་ཀར་ཁས་
བླངས་པ་གོང་བཤད་ལྟར་རོ། །འདི་ལ་དགོངས་ཏེ། དཔལ་ལྡན་ཟླ་བས། དེ་
ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ལ་རག་མ་ལས་པའི་ངོ་བོའི་
རང་བཞིན་ཏེ། དེ་མེད་པ་ནི་བདག་མེད་པའོ། །ཞེས་གསུངས། དེ་ནི་སྣང་བའི་
ཡིན་ལུགས་ཙམ་ལ་ལོག་པར་རྟོག་པའི་ལོག་རྟོག་གི་ཞེན་ཡུལ་ཆོས་བདག་
རགས་པ་སྟེ དེ་མེད་པར་མ་རྟོགས་ན་སྣང་ཚུལ་རྟེན་འབྲེལ་བསླུ་མེད་ཀྱི་དོན་ཇི་
བཞིན་རྟོགས་མི་ནུས་པའི་ཕྱིར། དཔེར་ན། ས་དང་པོར་སྦྱིན་པའི་ཉམས་ལེན་
སྐབས་འཁོར་གསུམ་ལ་རྣམ་པར་མི་རྟོག་པའི་ཚུལ་གྱིས་སྦྱིན་པའི་ཕར་ཕྱིན་ལ་
སྤྱོད་དགོས་པ་ལྟ་བུའོ། །གོང་དུ་སྣང་བ་ཐམས་ཅད་བཀག་པར་གསུངས་པ་ནི
གཤིས་ལུགས་དང་མཐུན་པའི་འཕགས་པའི་མཉམ་གཞག་ཡེ་ཤེས་ཀྱི་དབང་དུ་
བྱས་པ་ཡིན་ཏེ། སྣང་ཙམ་གྱི་ཆ་དེ་མེད་པར་གཏན་ལ་མ་ཕབ་ན་སྣང་བ་དེ་
174

སྟོང་ཉིད་དུ་རྟོགས་མི་ནུས་པའི་ཕྱིར་ཏེ། ཆོས་གཞན་གྱིས་སྟོང་པ་ནི་སྟོང་
ཤལ་ཡིན་པར་དཀོན་བརྩེགས་ལས་གསུངས་པའི་ཕྱིར། དེ་ལྟར་ན་སྤྲོས་པ་
ཐམས་ཅད་དགག་པར་བྱ་བའི་མཐའ་དང་ཆོས་བདག་ཕྲ་མོ་ཡིན་ཏེ། སྟོན་པ་
བཀའ་དྲིན་ཅན་གྱི་ཞལ་ནས། ཡོད་ཅེས་བྱ་བ་འདི་ཡང་མཐའ་ཡིན་ཏེ། །མེད་
ཅེས་བྱ་བ་འདི་ཡང་མཐའ་ཡིན་ཏེ། །དེ་ཕྱིར་གཉིས་ཀའི་མཐའ་ནི་རབ་སྤངས་
ཏེ༑༑མཁས་པས་དབུས་ལའང་གནས་པར་ཡོང་མི་བྱ། །ཞེས་བཀའ་སྩལ་པའི་
ཕྱིར༑ དེ་དང་མཐུན་པར་འབྲུག་པ་ཀུན་མཁྱེན་པད་དཀར་ཞལ་ནས་ཀྱང་། ཡོད་
པ་མ་ཡིན་ན་མེད་པ་ཡིན་པར་འགྲོ་བ་ལྟ་བུ་ནི་མ་ཡིན་ཏེ། དེ་ལྟ་ན། ཡོད་མིན་
མེད་མིན་ཡོད་མེད་མིན། །གཉིས་ཀའི་བདག་ཉིད་མིན་པའང་མིན། །ཞེས་པ་
དང་འགལ་བར་འགྱུར་རོ། །ཞེས་གསུངས་པ་ལྟར་རོ།
སྤྱིར་དགག་བྱ་ཞེས་པ་ལའང་སྒྲ་ཡངས་པའི་དབང་དུ་བྱས་ན་རིགས་
པས་དཔྱད་མི་བཟོད་པའི་ཆ་ལ་དགག་བྱ་ཞེས་པ་གཅིག་དང༌། སྒྲ་དོག་པའི་
དབང་དུ་བྱས་ན་རྟོག་གེ་རིགས་པ་ནས་བཤད་པ་ལྟར་རྩོད་གཞི་ཆོས་ཅན་དང་
དགག་བྱའི་ཆོས་གཉིས་སྦྲེལ་ནས་བཞག་པ་ཞིག་ཡིན་དགོས་ཏེ། དཔེར་ན་སྒྲ་
རྟག་པ་ལྟ་བུའོ།།ཁས་ལེན་ཀུན་བྲལ་གྱི་ལྟ་བ་གཏན་ལ་འབེབས་སྐབས་སྤྲོས་པ་
ཐམས་ཅད་དགག་བྱ་ཡིན་ཞེས་པ་འདི་དང་པོའི་དབང་དུ་བྱས་པའི་དགག་བྱ་ཡིན་
ཞེས་ཞིབ་ཆ་དགོས། དེ་མིན་རྟོག་གེའི་གཞུང་ལུགས་ལས་ཁྱད་འབྱེད་མི་ནུས་
སོ༑༑དེས་ན་འཕགས་པའི་མཉམ་གཞག་ཡེ་ཤེས་ཀྱི་ངོར་སྣང་བ་དེ་ཉིད་འཁྱགས་
175

རོམ་ཆུར་ཞུས་པ་ལྟར་གཞི་མེད་རྩ་བྲལ་སྟོང་ཉིད་དུ་སོང་བར་ཤེས་པ་ནི་དབུ་མ་
ཐལ་འགྱུར་པའི་ཟབ་གནད་དམ་པ་ཡིན་པར་ཤེས་དགོས་སོ།
༈ དབུ་མའི་དཔྱད་པ་གཟུར་གནས་དགྱེས་པའི་གཏམ་དུ་
ཞར་བྱུང་ངེས་སྒྲོན་ལ་དཔྱད་པའི་དྲི་ལན།
དྲི་བ། ཞར་བྱུང་དུ་དབུ་མ་ངེས་ཤེས་སྒྲོན་མེ་ལས། ཀ་བ་ཀ་
ནས་དག་པ་ཡི། །ཤུལ་ན་མི་སྟོང་ཅུང་ཟད་མེད། །ཀ་བ་མེད་ཅེས་མ་བཀག་ན།།
ཀ་བ་མིན་ཞེས་ཅི་ཞིག་ཡིན། །ཀ་བ་ཁེག་པའི་སྟོང་བ་དང་། །ཤུལ་ན་ལུས་པའི་
སྣང་བ་གཉིས །སྟོང་དང་མི་སྟོང་ཟུང་འཇུག་ཏུ། །མི་རུང་སྲད་བུ་སྒྲིམ་པ་
བཞིན༑ ༑ཀ་བ་ཀ་བས་མི་སྟོང་དང༌། །ཆོས་ཉིད་ཀ་བས་སྟོང་ངོ་ཞེས། །སྟོང་
གཞི་བཞག་ནས་གཞན་སྟོང་བ།།ཚིག་དང་དོན་གྱི་གཞན་སྟོང་གཉིས །ཨེ་མ་
དེས་དེ་མ་སྟོང་ན། །སྟོང་གཞི་མི་སྟོང་ལྷག་མར་ལུས། །གཟུགས་ནི་གཟུགས་
ཀྱིས་སྟོང་ངོ་ཞེས། །ལུང་དོན་རིགས་པར་བཅས་ལས་འགལ། །ཀ་བ་ཀ་བའི་
བདེན་གྲུབ་གཉིས །གཅིག་ན་གཅིག་ཁེག་གཅིག་ཀྱང་ཁེག །གཞན་ན་ཀ་བ་མ་
ཡིན་པའི། །བདེན་གྲུབ་ཁེག་ཀྱང་ཀ་བ་ནི། །གང་གིས་མི་སྟོང་དཔྱད་བཟོད་
འགྱུར༑ ༑བདེན་གྲུབ་ཡོང་མ་མྱོང་བའི་ཕྱིར། །གཅིག་དང་ཐ་དད་མི་དགོས་ན།།
176

བདེན་གྲུབ་མེད་ཀྱང་སོ་སྐྱེའི་ངོར། །བུམ་པ་བདེན་པར་འཛིན་པའི་ཕྱིར མི་
སྟོང་བུམ་པའི་ཕ་རོལ་ན། །བདེན་པར་གྲུབ་རྒྱུ་སུ་ཞིག་ཡིན། །དགག་བྱའི་སྣང་
ཚུལ་ངེས་སོ་ལོ། །ཞེས་སོགས་ཀྱི་མཐའ་ཅུང་ཟད་དཔྱད་ན། ཀ་བ་དོན་དཔྱོད་
ཚད་མའི་དགག་བྱ་ཡིན་པར་ཐལ། ཀ་བ་ཀ་བས་སྟོང་བ་ཡིན་པའི་ཕྱིར། འདོད་
ན༑ གཞི་གྲུབ་ན་དོན་དཔྱོད་ཚད་མའི་དགག་བྱ་ཡིན་པས་ཁྱབ་པར་ཐལ། འདོད་
པའི་ཕྱིར། འདོད་ན ཆོས་ཉིད་དང་དེའི་ཡུལ་ཅན་གཉིས་པོ་རེ་རེ་ནས་ཆོས་ཅན།
དོན་དཔྱོད་ཚད་མའི་དགག་བྱ་ཡིན་པར་ཐལ འདོད་པའི་ཕྱིར། འདོད་མི་ནུས་
ཏེ༑ གཞུང་སྤྱིའི་དཀའ་འགྲེལ་རིན་པོ་ཆེའི་ཟ་མ་ཏོག་ལས། མུ་བཞི་ནི་དོན་
དཔྱོད་ཀྱི་རིགས་པའི་དགག་བྱ་ཡིན་ལ་ལམ་གྱི་དགག་བྱ་མིན་པ་མེད་དེ་ལྟ་སྒོམ་
ཀུན་གྱིས་སོ། །ཐ་སྙད་དཔྱོད་པས་ཡོད་པ་ཁེགས་པ་རི་བོང་རྭ་ལྟ་བུ་རིགས་
པའི་དགག་བྱ་ཡིན་ཡང་ལམ་གྱི་མིན་ནོ། །ལམ་གྱི་དགག་བྱ་བདག་འཛིན་
གཉིས་དང་དེ་ལས་བྱུང་བ་རྣམས་དང་། གཉིས་ཀའི་དགག་བྱ་བདག་གཉིས་ལྟ་
བུ༑ གཉིས་ཀའི་དགག་བྱ་མིན་པ་གནས་ལུགས་ཆོས་ཉིད་དམ་བདག་མེད་
རྟོགས་མཁྱེན་ལྟ་བུའོ། །བདེན་གཉིས་དཔྱོད་པའི་རིགས་པའི་དགག་བྱ་མིན་ལ་
ལམ་གྱི་དགག་བྱ་འབའ་ཞིག་ཡིན་པ་མེད་དེ་རིགས་པས་མ་ཁེགས་པ་ལམ་གྱིས་
ཁེགས་ན་དངོས་པོ་ལ་སྐུར་འདེབས་ཀྱི་ལམ་དུ་འགྱུར་རོ་ཞེས་གསུངས་པའི་ཕྱིར།
ཞེས་གསུངས་པ་ལ།
ལན། དགག་བྱར་མུ་བཞི་གསུངས་པ་ནི་ལས་དང་པོ་བས་བདེན་
177

པར་འཛིན་པའི་མངོན་ཞེན་ཟློག་པ་ཙམ་གྱི་དབང་དུ་བྱས་པ་ཡིན་ལ། དེ་ལྟར་ན་
རིགས་པའི་དགག་བྱ་ཡིན་ན་གཞི་མ་གྲུབ་པས་ཁྱབ་སྙམ་མོ། །
དྲི་བ། ཡང་དེ་ཉིད་ལས། དེ་ཡང་འདོད་ན། ཆོས་ཉིད་ཆོས་ཅན།
ཁྱོད་དོན་དཔྱོད་ཚད་མའི་དགག་བྱ་ཡིན་པར་ཐལ། བརྟག་པ་མཐའ་བཟུང་གི་
དབང་དུ་ན་ཁྱོད་དང་ཁྱོད་དོན་དམ་པར་གྲུབ་པ་གཉིས་གཅིག་ཡིན་པའི་ཕྱིར།
ཁྱབ་པ་ངེས་སྒྲོན་ལས། གཅིག་ན་གཅིག་ཁེགས་གཅིག་ཀྱང་ཁེག །ཅེས་པས་
གྲུབ་ལ། མ་གྲུབ་ན དེར་ཐལ། ཆོས་ཉིད་བདེན་པར་འཛིན་པ་ཡོད་པའི་ཕྱིར།
ཡང་ཁྱབ་པ ངེས་སྒྲོན་ལས། བདེན་གྲུབ་ཡོད་མ་མྱོང་བའི་ཕྱིར། །གཅིག་
དང་ཐ་དད་མི་དགོས་ན། །བདེན་གྲུབ་མེད་ཀྱང་སོ་སྐྱེའི་ངོར། །བུམ་པ་བདེན་
པར་འཛིན་པའི་ཕྱིར། །ཞེས་པས་གྲུབ་ལ། གཏན་ཚིགས་མ་གྲུབ་ན། དེར་ཐལ།
སྟོང་བ་ཉིད་སྟོང་བ་ཉིད་དུ་གཏན་ལ་དབབ་པ་ཡོད་པའི་ཕྱིར། དེར་ཐལ ། འཇུག་
པ་ལས། ཆོས་རྣམས་རང་བཞིན་མེད་པ་ཉིད། །མཁས་པས་སྟོང་བ་ཉིད་ཅེས་
བསྙད༑ ༑སྟོང་ཉིད་དེ་ཡང་སྟོང་ཉིད་ཀྱིས། །ངོ་བོས་སྟོང་བར་འདོད་པ་ཡིན།།
སྟོང་ཉིད་ཅེས་བྱའི་སྟོང་ཉིད་གང་། །སྟོང་ཉིད་སྟོང་ཉིད་དུ་འདོད་དེ། །སྟོང་ཉིད་
དངོས་པོའི་བློ་ཅན་གྱི། །འཛིན་པ་བཟློག་ཕྱིར་གསུངས་པ་ཡིན། །ཞེས་གསུངས་
པའི་ཕྱིར། དེ་ལྟར་ན་གཞི་གྲུབ་ན་དོན་དཔྱོད་ཚད་མའི་དགག་བྱ་ཡིན་པས་ཁྱབ་
མིན་དང་ཁྱབ་ན་ཆོས་ཉིད་དང་དེའི་ཡུལ་ཅན་གཉིས་དེ་མ་ཡིནཔའི་རྒྱུ་མཚན་དང།
178

ཞེས་གསུངས་པ་ལ
ལན། གཞི་གྲུབ་ན་དོན་དཔྱོད་ཚད་མའི་དགག་བྱ་ཡིན་པའི་ཁྱབ་
མིན་ནི། རྣམ་གྲངས་པའི་དོན་དམ་གཏན་འབེབས་ཀྱི་དབང་དུ་བྱས་ན་གཞི་གྲུབ་
ན་དོན་དཔྱོད་ཚད་མའི་དགག་བྱ་མིན་པས་ཁྱབ། རྣམ་གྲངས་མིན་པའི་དོན་
དམ་གཏན་ལ་འབེབས་ཚེ་ཞེན་འཛིན་ཅན་གྱི་ངོར་གཞི་གྲུབ་ཚད་དགག་བྱ་ཡིན་
པས་གོང་གི་སྐྱོན་གཉིས་ཀ་ལས་གྲོལ་བར་སེམས་སོ།
དྲི་བ། གཞན་ཡང་ཟླ་བས་མཛད་པའི་ཕུང་ལྔའི་རབ་བྱེད་ལས
དེ་ལྟ་བས་ན་ཀུན་དགའ་བོ་གང་ན་གང་མེད་པ་དེ་ནི་དེས་སྟོང་བ་ཉིད་ཡིན་ལ།
ལྷག་མ་གང་ཡིན་པ་དེ་ནི་ཡོད་པ་ཉིད་དོ་ཞེས་ཤེས་པ་ནི་ཡང་དག་པ་ཇི་ལྟ་བ་
བཞིན་དུ་ཤེས་པའོ། །ཞེས་དེ་སྐད་བརྗོད་པ་ནི་ཕྱིན་ཅི་མ་ལོག་པར་སྟོང་བ་ཉིད་
རྟོགས་པའོ་ཞེས་བྱ་བ་དང་། དེ་བཞིན་དུ་དགེ་སྦྱོང་དང་བྲམ་ཟེ་ཁ་ཅིག་གང་སྟོང་
པ་དེ་ཡང་མི་འདོད་ལ། གང་གིས་སྟོང་པ་དེ་ཡང་མི་འདོད་པ་དེ་ལྟ་བུའི་རྣམ་པ་
ནི་སྟོང་པ་ཉིད་ཉེས་པར་བཟུང་བ་ཡིན་ནོ། །དེ་ཅིའི་ཕྱིར་ཞེ་ན། གང་གིས་སྟོང་པ་
དེ་ནི་མེད་པ་ཉིད་ཡིན་ལ་གང་སྟོང་པ་དེ་ནི་ཡོད་པ་ཉིད་ཡིན་པས་སྟོང་པ་ཉིད་ཅེས་
རིགས་སོ། །ཐམས་ཅད་མེད་ན་གང་གང་གིས་སྟོང་པར་འགྱུར། དེ་ཉིད་དེས་
སྟོང་བར་ནི་རིགས་པ་མ་ཡིན་ནོ། དེ་ལྟ་བས་ན་ཉེས་པར་བཟུང་བརའགྱུར་རོ།།
ཇི་ལྟར་ན་སྟོང་བ་ཉིད་ལེགས་པར་བཟུང་བ་ཡིན་ཞེ་ན། གང་ན་གང་མེད་པ་དེ་ནི་
179

དེས་སྟོང་བ་ཉིད་དེ་ཞེས་ཡང་དག་པར་མཐོང་ལ་ལྷག་མ་ནི་ཡོད་པ་ཉིད་
ཡང་དག་པ་ཇི་ལྟ་བ་བཞིན་རྟོགས་པའོ་ཞེས་གསུངས། ཞེས་སོགས་ཀྱི་ལུང་
གིས་གང་གིས་སྟོང་པ་དེ་འགོག་པར་མ་ཟད་གང་སྟོང་པ་་དེ་ཡང་བཀག་ན་སྟོང་
པ་ཉིད་ཀྱི་དོན་ཉེས་པར་བཟུང་བ་ཡིན་པ་ལྟ་བུར་གསུངས་འདུག་པས་ལུང་དེ་
དག་གི་དོན་ཡང་ཇི་ལྟར་ཡིན་ཁྲོལ་བར་ཞུ་ཞིང་། ཞེས་གསུངས་པ་ལ།
ལན། གཞུང་དེ་ཟླ་བའི་གསུང་ཡིན་མིན་ལ་དོགས་གཞི་དང་
པ་ཏེ་ཡིན་ཀྱང་གང་ན་གང་མེད་པའི་སྟོང་པ་ཉིད་དེ་ནི་ལས་དང་པོ་བའི་དབང་
གལ་
དུ་བྱས་པ་སྟེ ལས་དང་པོ་བ་དེ་འདྲའི་རིགས་ཅན་ལ་དང་པོ་ནས་རྣམ་གྲངས་
མིན་པའི་དོན་དམ་བདེན་པ་མཐའ་ཐམས་ཅད་བཀག་པའི་སྤྲོས་བྲལ་བསྟན་ན་
ཆད་མཐར་ལྷུང་བའི་ཉེས་པ་ཡོད་པའི་ཕྱིར་ཏེ། དོན་དེ་ལ་དགོངས་ནས།
མགོན་པོ་ཀླུས། སྟོང་པ་ཉིད་ལ་བལྟ་ཉེས་ན། །ཤེས་རབ་ཆུང་རྣམས་ཕུང་བར་
འགྱུར༑ ཇི་ལྟར་སྦྲུལ་ལ་བཟུང་ཉེས་དང༌། རིགས་སྔགས་ཉེས་པར་སྒྲུབ་པ་
བཞིན༑ ཞེས་གསུངས་པ་ལྟར་རོ།
དྲི་བ། གཞན་ཡང་ཟླ་བའི་ཞབས་ཀྱི་བཞི་བརྒྱ་བའི་འགྲེལ་ཆེན་
ལས༑ དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་
ལས་པའི་ངོ་བོ་རང་བཞིན་ཏེ དེ་མེད་པ་ནི། བདག་མེད་པའོ། དེ་ནི་ཆོས་དང་
གང་ཟག་གིས་དབྱེ་བས་གཉིས་སུ་རྟོགས་ཏེ། ཆོས་ཀྱི་བདག་མེད་པ་དང་། གང་
180

ཟག་གི་བདག་མེད་པ་ཞེས་བྱ་བའོ། །དེ་ལ་གང་ཟག་ཅེས་བྱ་བ་ནི གང་ཕུང་བོ་
ལྔ་ལ་བརྟེན་ནས་བཏགས་པ་སྟེ། དེ་ནི་ཕུང་བོ་དག་ལ་རྣམ་པ་ལྔས་བཙལ་བ་ན་
མི་སྲིད་དོ། །ཆོས་ནི་ཕུང་པོ་དང་ཁམས་དང་སྐྱེ་མཆེད་ཅེས་བྱ་བའི་དངོས་པོ་
རྣམས་སོ། །དེའི་ཕྱིར་ཆོས་དེ་རྣམས་དང་གང་ཟག་ལ་བདག་ཉིད་ཇི་ལྟ་བུའི་རྒྱུ་
དང་རྐྱེན་ལ་རག་ལས་ཏེ། སྐྱེ་བའི་ཕྱིར་དང་བརྟེན་ནས་བཏགས་པའི་ཕྱིར་བདག་
གི་རང་གི་ངོ་བོ་རང་ལ་རག་ལས་ཤིང་། གཞན་ལ་རག་མ་ལས་པར་ཡོད་པ་མ་
ཡིན་པས་གང་ཟག་དང་ཆོས་རྣམས་རང་བཞིན་མེད་པར་རྣམ་པར་བཞག་གོ །
ཞེས་སོགས་ཀྱིས་གང་ཟག་དང་གང་ཟག་གི་བདག་དང༌། ཆོས་དང་ཆོས་ཀྱི་
བདག་སོགས་ཀྱི་ཁྱད་པར་ཕྱེས་ནས། གང་ཟག་ཙམ་ཏུ་འཛིན་པ་གང་ཟག་གི་
བདག་འཛིན་མིན་པར་གསུངས་འདུག་པས། དེ་ལྟར་ན་གང་ཟག་གི་བདག་
བཀག་པས་གང་ཟག་འགོག་དགོས་པའི་ཚུལ་དང༌། ཕུང་པོའི་ཆོས་ཀྱི་བདག་
བཀག་པས་ཕུང་བོ་བཀག་དགོས་པའི་ཚུལ་སོགས་གང་ཡིན་ཆ་མ་འཚལ་བས་
ཆོས་རྣམས་ཀྱི་རང་བཞིན་སྤོས་བྲལ་ཏུ་འདོད་པ་དག་གིས་ལེགས་པར་གསུངས་
བར་ཞུ་ཞུ། ཞེས་གསུངས་པ་ལ།
ལན། དེ་ནི་གང་ཟག་དང་ཆོས་བདག་རགས་པའི་དབང་དུ་བྱས་པ་
སྟེ༑ ཆོས་དང་གང་ཟག་གཉིས་མི་འགོག་པར་དེ་གཉིས་རང་བཞིན་གྱིས་གྲུབ་པ་
འགོག་པ་ཙམ་སྟེ། དེ་ནི་འཕགས་པའི་མཉམ་གཞག་ཡེ་ཤེས་ཀྱི་རྗེས་ཐོབ་ཀྱིས་
གཟིགས་པ་དང་མཚུངས་པར་གཏན་ལ་འབེབས་པ་སྟེ། དེ་ནི་དེང་སང་ཤིན་ཏུ་
181

འགྲོ་དོན་ཆེའོ། །ཆོས་བདག་ཕྲ་མོའི་དབང་དུ་བྱས་ན་ཆོས་དང་གང་ཟག་ཙམ་
ཡང་འགོག་དགོས་ཏེ མཉམ་གཞག་ཡེ་ཤེས་ཀྱི་གཟིགས་ངོར་མ་གྲུབ་པའི་
ཕྱིར༑ ཆོས་རང་རང་གིས་ངོ་བོ་མི་སྟོང་པར་ཆོས་གཞན་གྱིས་སྟོང་པ་ཙམ་
གྱིས་སྟོང་གོ་མི་ཆོད་པ་དཀོན་བརྩེགས་ཀྱི་མདོ་ལུང་གོང་དུ་དྲངས་མ་ཐག་པ་
ལྟར་རོ། །
དྲི་བ། གཞན་ཡང་གོང་སྨོས་ཀྱི་ཚིག་དེ་དག་གི་སྐབས་སུ་དོན་
དཔྱོད་ཀྱིས་ཆོས་ཅན་ཀ་བ་སོགས་མ་བཀག་པར་དེ་བདེན་གྲུབ་ཁོ་ན་འགོག་ན།
དེ་འདྲའི་སྟོང་བ་དེས་དངོས་ཞེན་གང་ཡང་ལྡོག་མི་ནུས་ཤིང་སྟོང་བ་ཉིད་ཀྱི་གོ་
ཡང་མི་ཆོད་པ་ལྟ་བུར་གསུངས་འདུག །དེ་ལྟར་ན་དབུ་མ་རྒྱན་འགྲེལ་འཇམ་
དབྱངས་བླ་མ་དགྱེས་པའི་ཞལ་ལུང་དུ་གསུངས་པ་ལྟར་རང་རྒྱུད་པའི་སྟོང་བ་
རྣམ་གྲངས་པ་ཙམ་ལ་གནས་ན་ཆོས་ཅན་མཐུན་སྣང་གི་དངོས་པོ་གཏན་འགོག་
མི་ནུས་པས་དེ་འདྲའི་སྟོང་བ་ཉིད་བསྒོམས་པས་དངོས་ཞེན་གཅིག་ཀྱང་ལྡོག་པ་
མེད་ཅེས་འཆད་དགོས་པར་འགྱུར་ལ། དེ་ལྟར་ན་རང་རྒྱུད་པའི་ལུགས་ཀྱི་ཆོས་
ཀྱི་བདག་མེད་བསྒོམས་པས་ཆོས་ཀྱི་བདག་འཛིན་སྤོང་མི་ནུས་པར་འགྱུར་རོ།།
དེ་ཡང་ཡིན་ན་དེའི་ལུགས་ཀྱི་གང་ཟག་གི་བདག་མེད་གོམས་པས་ཀྱང་བདག་
འཛིན་སྤོང་མི་ནུས་པར་འགྱུར་བས་དབུ་མ་རང་རྒྱུད་པའི་གཞུང་ལ་ཐར་བ་མེད་
ཅེས་སྨྲ་དགོས་པར་འགྱུར་ལ། དེ་ལྟར་ན་ཐལ་འགྱུར་བ་མ་གཏོགས་གྲུབ་མཐའ་
182

གཞན་མཐའ་དག་ལ་ཐར་བ་གཏན་མེད་ཅེས་སྐུར་བ་རང་ལུགས་ལའང་འདེབས་
དགོས་པར་འགྱུར་རོ། །དེས་ན་བདེན་གྲུབ་མེད་པ་ཙམ་བསྟན་པས་དངོས་ཞེན་
ཅན་གྱི་གདུལ་བྱ་དང་བོའི་ངོར་ཡང་དོན་དུ་མི་འགྱུར་བའི་ཚུལ་དང༌ཞེས་
གསུངས་པ་ལ
སྐབས་འགར་ཆོས་ཅན་ཀ་བ་སོགས་མ་བཀག་པར་
ག།
བདེན་གྲུབ་ཁོ་ན་འགོག་ན་དེ་འདྲའི་སྟོང་པ་དེས་དངོས་ཞེན་གང་ཡང་འགོག་མི་
ནུས་ཞེས་ཚིག་ཟིན་ལ་དེ་ལྟར་གསུངས་ཀྱང༌། དོན་དུ་གནས་ལུགས་མཐར་ཐུག་
པའི་དབང་དུ་བྱས་པར་གསལ་ཏེ དབུ་མ་རྒྱན་དུ་རྣམ་གྲངས་པའི་དོན་དམ་
ལས་དང་པོ་བ་ལ་ཤིན་ཏུ་གནད་ཆེ་བར་གསུངས་པ་དང་། ངེས་སྒྲོན་ལས་ཀྱང་།
བདེན་སྟོང་ཕུ་ཐག་ཆོད་གྱུར་ནས། །སྟོང་པ་རྟེན་འབྱུང་ཤར་བ་ཡི། །སྣང་སྟོང་
ཅིར་ཡང་མི་འཛིན་ལ། །མེ་ཡི་ཁ་ནས་དག་པའི་གསེར། ཇི་བཞིན་ཡིད་ཆེས་
རུང་མོད་ཀྱི། །ཞེས་སོགས་གསུངས་པའི་ཕྱིར་ན་རང་ལུགས་ལ་རང་རྒྱུད་པ་
མན་ཆད་ལ་ཐར་པ་མེད་ཅེས་བསྐུར་འདེབས་དང་གདུལ་བྱ་ལས་དང་པོའི་ངོར་
ཡང་དོན་དུ་མི་འགྱུར་བའི་སྐྱོན་མེད་དོ།
དྲི་པ། རང་ལུགས་ལ་གང་ཟག་གི་བདག་མེད་ཙམ་ལ་བྱེ་བྲག་སྨྲ་
བ་དང་ཐལ་འགྱུར་བ་གཉིས་ལ་ཡང་འདོད་ཚུལ་ཕྲ་རགས་མེད་ཅེས་ཟེར་དགོས་
183

ལ༑ དེ་ལྟར་ན་བྱེ་བྲག་སྨྲ་བ་སོགས་གྲུབ་མཐའ་དམན་པ་དག་གང་ཟག་གི་སྟེང་
དུ་བློ་ཡི་འཇུག་པ་ཤིན་ཏུ་ཕྲ་བ་གྲུབ་མཐའ་སྨྲ་བའི་ཡང་རྩེ་དང་ཡང་ཁྱད་པར་མེད་
བཞིན་ཕུང་སོགས་ཀྱི་སྟེང་དུ་ཐོན་ཚེ་རང་བཞིན་མེད་པ་གཏན་བློར་མི་ཤོང་པའི་
རྒྱུ་མཚན་དང་། གཞན་ཡང་རང་ལུགས་ཀྱི་དོན་དཔྱོད་ཚད་མར་སོང་བའི་ཚད་
དང་༑ རྟོག་པ་ལ་སྒྲིབ་པས་ཁྱབ་མིན་སོགས་གསལ་བོ་ཞིག་བཀའ་སྩོལ་ཅིག་
ཅེས་ལན་བརྒྱར་ཞུའོ། །ཞེས་གསུངས་པ་ལ།
ལན། བྱེ་བྲག་སྨྲ་བ་སོགས་ཐེག་དམན་པ་དག་གང་ཟག་གི་སྟེང་དུ་
བློའི་འཇུག་པ་ཕྲ་བ་ཐལ་འགྱུར་བ་དང་མཉམ་ཟེར་བ་ཡང་གཙོ་བོ་ཐར་པ་ཐོབ་
བྱེད་ཀྱི་ཐབས་སུ་གྱུར་པའི་གང་ཟག་གི་བདག་མེད་རགས་པ་ཙམ་རྟོགས་ཚུལ་ལ་
བསམས་ན་མ་གཏོགས་གང་ཟག་བདག་མེད་ཕྲ་བ་རྟོགས་པ་ལ་ཁྱད་ཤིན་ཏུ་ཆེས་
ཏེ་༑ ཐམས་ཅད་མཁྱེན་པ་ཐོབ་པ་ལ་གང་ཟག་བདེན་གྲུབ་ཀྱིས་སྟོང་པ་ཙམ་
མིན་པར་གང་ཟག་གཞི་མེད་རྩ་བྲལ་དུ་རྟོགས་དགོས་པའི་ཕྱིར དེ་འདྲའི་
གང་ཟག་གི་བདག་མེད་རགས་པ་རྟོགས་པ་ཙམ་གྱིས་ཆོས་ཀྱི་བདག་མེད་བློར་
མི་ཤོང་བ་ནི། དཔེར་ན། ཐག་པ་ལ་སྦྲུལ་དུ་འཁྲུལ་པའི་ཚེ་སྦྲུལ་མེད་པར་
རྟོགས་པ་ལ་ཐག་པ་མེད་པར་རྟོགས་མི་དགོས་པ་བཞིན་ནོ། །དོན་དཔྱོད་ཚད་
མར་སོང་བའི་ཚད་ཀྱང་། རྣམ་གྲངས་པའི་དོན་དམ་སྐབས་ནི་དོན་དཔྱོད་རིགས་
པས་དཔྱད་པའི་གཞི་གང་ལ་བདེན་པར་གྲུབ་པ་མེད་པར་རྟོགས་པ་དང་། རྣམ་
གྲངས་མིན་པའི་དབང་དུ་ན་རང་ཉིད་ཀྱིས་གང་ལ་དཔྱད་པའི་ཆོས་ཅན་དེ་ཉིད་
184

གཞི་མེད་རྩ་བྲལ་དུ་རྟོགས་པ་དེའོ། རྟོག་པ་ལ་སྒྲིབ་པས་ཁྱབ་མིན་ནི། གནས་
སྐབས་ལམ་གྱི་སྐབས་སུ་རྟོག་པ་ལ་སྒྲིབ་པས་མ་ཁྱབ་སྟེ། དཔེར་ན་ཀུན་རྫོབ་
སེམས་བསྐྱེད་ལྟ་བུའོ། །མཐར་ཐུག་གི་དབང་དུ་ན་རྟོག་པ་ལ་སྒྲིབ་པས་ཁྱབ་སྟེ།
སེམས་འགག་པ་སྟེ་སྐུ་ཡིས་མངོན་སུམ་མཛད། །ཅེས་སངས་རྒྱས་འཐོབ་པ་ལ་
ཁམས་གསུམ་གྱི་སེམས་སེམས་བྱུང་མཐའ་དག་འགག་དགོས་པར་གསུངས་པ་
གང་ཞིག་དེ་གཉེན་པོ་ཞིག་གིས་མ་བཀག་ན་དེའི་རྒྱུན་ལྡོག་པར་མི་ནུས་པས་སོ།།
དེ་བཞིན་དུ་རྒྱལ་ཚབ་བྱམས་པས་ཀྱང་རྒྱལ་ལ་སོགས་ལ་ཆགས་པ་ཕྲ།།
ཞེས་གསུངས་པ་ལྟར་སྐབས་ཐོབ་ཤན་ཕྱེ་རྒྱུ་ཡོད་པ་འདྲ་སྙམ་མོ། །སྤྲོས་པས་
ཆོག་གོ །རྟོག་གེའི་གཞུང་ལུགས་མ་སྦྱངས་པས། །རྟོག་གེའི་ཐ་སྙད་དང་
འགལ་ཡང༌། །རྟོག་མེད་ཆོས་དབྱིངས་དགོངས་པའི་མཛོད། །མི་ཕམ་ཆོས་
རྗེའི་བཞེད་གཞུང་ཟློས། །དམ་ཆོས་ཟབ་དང་མི་ཟབ་དེ། །རྟོག་གེའི་རིགས་
པས་ཕྱེ་མི་ནུས །ཚུལ་བཞིན་སྒྲབ་ལ་བྱིན་རླབས་ཀྱི། །མཚན་ཁ་རྣོ་དང་མི་རྣོས་
འབྱེད༑ ༑དེ་ཕྱིར་སྔོན་ནས་དེང་སང་སྙིགས་དུས་བར། །ཚུལ་བཞིན་སྒྲུབ་ལ་
ཉམས་རྟོགས་མི་བསླུ་བའི །ངོ་མཚར་གཟི་འོད་འབར་བའི་ཆོས་ཚུལ་དེ།
མཁྲིས་ནད་ཅན་གྱི་ཡིད་ལ་སྣུམ་ཁུར་བཞིན། ། མི་འདོད་ལྟ་བའི་སྙིགས་མ་བདོ་
དུས་འདིར། །ཀུན་མཁྱེན་རོང་ཀློང་མི་ཕམ་ཆོས་ཀྱི་རྗེ་སོགས། །སྔ་འགྱུར་རྩ་
གསུམ་དམ་ཅན་ཚོགས་བཅས་ཀྱིས །རྒྱལ་བསྟན་རྒུད་པའི་སྨག་མུན་བསལ་དུ་
གསོལ༑ ༑ཅེས་ཀྱང་སྨོན་ནོ།
185

༈ གཉིས་པ་གཞུང་དོན་བཤད་པ་ལ། རྡོ་རྗེ་གཟེགས་མའི་རིགས་
པས་རྟེན་འབྲེལ་གྱི་ངོ་བོ་རྒྱུ་ཆོས་ཀྱི་བདག་མེད་ཐུན་མོང་བ་བསྟན་པ རྣམ་
བདུན་ཤིང་རྟའི་རིགས་པས་རྟེན་འབྲེལ་གྱི་ངོ་བོ་འབྲས་བུ་ཐུན་མོང་བ་གང་ཟག་
ཀྱི་བདག་མེད་བསྟན་པ། སྟོང་ཉིད་ཉི་ཤུའི་སྒོ་ནས་སྟོང་ཉིད་ཀྱི་ངོ་བོ་སྤྲོས་བྲལ་
ཐེག་ཆེན་འཕགས་པའི་རྟོགས་རིགས་ཁྱད་པར་བ་བསྟན་པ་དང་གསུམ་ལས།
དང་པོ་ལ་བརྟགས་ན་ཆོས་ཀྱི་བདག་མེད་ཁས་ལེན་དང་བྲལ་བ། མ་
བརྟགས་འཇིག་རྟེན་གྲགས་པས་རྩོད་པ་སྤོང་བ་དང་གཉིས་ལས།
དང་པོ་ལ། མཐའ་བཞི་སྐྱེ་མེད་དམ་བཅའི་སྒོ་ནས་མདོར་བསྟན་པ
དེ་འགོག་བྱེད་ཀྱི་རིགས་པ་རྒྱས་པར་བཤད་པ། མཐའ་བཞི་སྐྱེ་མེད་གྲངས་ངེས་
ཀྱི་སྒོ་ནས་མཇུག་བསྡུ་བ་དང་གསུམ་ལས།
དང་པོ་ནི། རྩ་ཤེར་ལས། བདག་ལས་མ་ཡིན་། ཞེས་པའི་དོན་ནི།
འདིར༑ དེ་ཉིད་དེ་ལས་འབྱུང་མིན་ཞེས་དང་། དེ་བཞིན་དུ། གཞན་ལས་མིན་
ཞེས་པའི་དོན་ནི། གཞན་དག་ལས་ལྟ་ག་ལ་ཞིག ཅེས་དང༌། གཉིས་ལས་མ་
ཡིན་ཞེས་པའི་དོན་ནི། གཉིས་ཀ་ལས་ཀྱང་མ་ཡིན་ཞེས་དང་། རྒྱུ་མེད་མིན་
ཞེས་པའི་དོན་ནི། རྒྱུ་མེད་པར་ནི་ག་ལ་ཡོད་ཅེས་པའོ། །ཅི་དམ་བཅའ་བཞི་པོ་དེ་
སྔར་སློབ་དཔོན་གྱིས་བསྒྲུབས་ཟིན་པ་མ་ཡིན་ནམ། ཡང་འདིར་བསྒྲུབ་པའི་
ཕྱིར་བཀོད་པ་ལ་དགོས་པ་ཅི་ཞིག་ཡོད་ཅེ་ན། སློབ་དཔོན་གྱིས་ནི དངོས་པོ་
རྣམས་ཀྱི་རང་བཞིན་ནི། །རྐྱེན་ལ་སོགས་ལ་ཡོད་མ་ཡིན། །ཞེས་སོགས་གཙོ་
186

བོར་གཞན་སྐྱེ་འགོག་པའི་རིགས་པ་ཙམ་ཞིག་བསྟན་གྱི་གཞན་གསུམ་རྒྱས་པར་
མ་བསྟན་ལ། འདིར་ནི་གཞན་གསུམ་བསྟན་པ་དང༌། གཞན་སྐྱེ་འགོག་པ་
ལའང་རིགས་པའི་རྣམ་པ་གཞན་བསྟན་པའི་ཕྱིར་བཀོད་པ་ཡིན་ནོ། །ཅིའི་ཕྱིར་
སློབ་དཔོན་གྱིས་བདག་སྐྱེ་སོགས་གསུམ་འགོག་པའི་རིགས་པ་རྒྱས་པར་མ་
བསྟན་ཅེ་ན། དེ་དག་ནི་ཕྱི་རོལ་པའི་འདོད་པ་ཡིན་པས་རང་སྡེ་དག་གིས་སྔར་
བཀག་ཟིན་པའི་ཕྱིར་ཏེ། རིགས་པ་དྲུག་ཅུ་པ་ལས། རེ་ཞིག་ཉེས་ཀུན་འབྱུང་
བའི་གནས། །མེད་ཉིད་རྣམ་པར་བཟློགས་ཟིན་གྱི།།རིགས་པ་གང་གིས་ཡོད་ཉིད་
དག ༑བཟློག་པར་འགྱུར་བ་མཉན་པར་གྱིས། །ཞེས་པ་ལྟར་རོ། །འོ་ན་འདིར་
ཡང་བཀོད་པས་ཅི་བྱ་ཞེ་ན། གྲོལ་བ་དོན་དུ་གཉེར་བའི་གང་ཟག་དེ་བཞིན་
གཤེགས་པའི་གསུང་རབ་དང་། དབུ་མའི་བསྟན་བཅོས་ལ་འཇུག་པ་རྣམས་ལ་
ཕན་གདགས་པར་བྱ་བའི་ཕྱིར་དང༌། རིགས་པའི་རྣམ་པ་ལྷག་པོ་གཞན་བསྟན་
པའི་ཕྱིར་རོ་ཞེས་ལོ་ཆེ་སྐྱབས་བཟང་གིས་གསུངས།
གཉིས་པ་མཐའ་བཞི་སྐྱེ་འགོག་གི་རིགས་པ་རྒྱས་པར་བཤད་པ་ལ།
རྒྱུ་བདག་ལས་སྐྱེ་བར་འདོད་པ་གྲངས་ཅན་པ་འགོག་པ།རྒྱུ་གཞན་ལས་སྐྱེ་བར་
འདོད་པ་དངོས་སྨྲ་བ་འགོག་པ། རྒྱུ་གཉིས་ཀ་ལས་སྐྱེ་བར་འདོད་པ་གཅེར་བུ་པ་
འགོག་པ། རྒྱུ་མེད་ལས་སྐྱེ་བར་འདོད་པ་རྒྱང་འཕེན་པ་འགོག་པ་དང་བཞི་ལས
དང་པོ་ལའང་འགྲེལ་པ་མཛད་པའི་རིགས་པས་དགག་པ། རྩ་ཤེར་གྱི་
187

རིགས་པས་དགག་པ། དེ་དག་གི་དགོངས་པ་ཀུན་མཁྱེན་ཆེན་པོས་ཇི་ལྟར་
བཀྲལ་ཚུལ་དང་གསུམ་ལས།
དང་པོ་ལ་དེ་ཁོ་ན་ཉིད་དུ་བདག་སྐྱེ་དགག་པ། འཇིག་རྟེན་ཐ་སྙད་
དུའང་བདག་སྐྱེ་མེད་པར་བསྟན་པ། དེ་ལྟར་བཀག་པའི་དོན་བསྡུ་བའོ། །
དང་པོ་ལ་རང་དང་ངོ་བོ་གཅིག་པའི་རྒྱུ་ལས་སྐྱེ་བ་དགག་པ། རྒྱུ་
འབྲས་ངོ་བོ་གཅིག་པ་དགག་པའོ། །
དང་པོ་ལ་སྐྱེ་བ་དོན་མེད་དུ་ཐལ་བས་དགག་པ སྐྱེ་བར་མི་རིགས་
པས་དགག་པ། འབྲས་བུ་སྐྱེ་བ་སྐབས་མི་ཐོབ་པར་ཐལ་བས་དགག་པ། ས་
བོན་ཐུག་མེད་དུ་སྐྱེ་བར་ཐལ་བས་དགག་པ་དང་བཞི་ལས།
དང་པོནི། དེ་ནི་དེ་ལས་བྱུང་ན་ཡོན་ཏན་འགའ་ཡང་ཡོད་མ་ཡིན།།
ཞེས་པ་སྟེ། འདིར་ཐལ་རང་གཉིས་ཀའི་དགག་བྱར་གྱུར་པའི་བདག་སྐྱེ་ལ་
གསུམ་ཡོད་དེ། མྱུ་གུ་རང་ལས་རང་སྐྱེ་བ་ལྟ་བུའི་བདག་སྐྱེ་དང་། མྱུ་གུ་རང་
དང་བདག་ཉིད་གཅིག་ཏུ་གྱུར་པའི་ས་བོན་ལས་སྐྱེ་བ་ལྟ་བུ་དང་། བདེན་པར་
གྲུབ་པའི་བདག་ལས་སྐྱེ་བའི་འབྲས་བུ་ལྟ་བུ་སྟེ་དེ་གསུམ་ཀ་ཤེས་བྱ་ལ་མི་སྲིད་
དོ༑ ༑རང་རྒྱུད་པས་དོན་དམ་གཏན་འབེབས་སྐབས་ཐ་སྙད་དུ་བདག་ལས་སྐྱེ་
བའི་འབྲས་བུ་ཁས་བླངས་ཀྱང་དེ་གསུམ་ནི་གང་ཡང་མིན་ནོ། །འདིར་གཙོ་བོ་
གྲངས་ཅན་པས་རྒྱུ་འབྲས་ངོ་བོ་གཅིག་ཏུ་འདོད་དེ། འབྲས་བུ་ཐམས་ཅད་རང་
རང་གི་རྒྱུའི་དུས་ན་མངོན་པར་མི་གསལ་བའི་ཚུལ་གྱིས་རྒྱུ་དང་བདག་ཉིད་
188

གཅིག་ཏུ་ཡོད་པ་དང་། དེ་རྒྱུ་རྐྱེན་གྱིས་མངོན་པར་གསལ་བ་ལ་འབྲས་བུའི་ངོ་
བོར་སྐྱེ་བར་འདོད་དོ། །འདི་མི་འཐད་པར་བསྟན་པ་ནི། ཡོད་པའི་མྱུ་གུ་དེ་ནི་
ཆོས་ཅན ས་བོན་རང་གི་བདག་ཉིད་དུ་ཡོད་པའི་མྱུ་གུ་དེ་ལས་འབྱུང་བའམ་སྐྱེ་
བ་མ་ཡིན་པར་ཐལ། དེ་ཉིད་དེ་ལས་བྱུང་ན་ཡོན་ཏན་ནམ་དགོས་པ་ལྷག་པ་
འགའ་ཡང་ཡོད་པ་མ་ཡིན་པའི་ཕྱིར་ཏེ། ས་བོན་གྱི་དུས་ན་རང་གི་་ངོ་བོ་རྫོགས་
པར་གྲུབ་ཟིན་པའི་ཕྱིར། དཔེར་ན་མངོན་གསལ་གྱི་བུམ་པ་བཞིན་ནོ།
གཉིས་པ་ནི། སྐྱེས་པར་གྱུར་པ་སླར་ཡང་སྐྱེ་བར་རིགས་པའང་མ་
ཡིན་ཉིད། །ཅེས་པ་ཏེ། མྱུ་གུ་ཆོས་ཅན། སྐྱེས་པར་གྱུར་ཟིན་པ་སླར་ཡང་སྐྱེ་
བར་རིགས་པའང་མ་ཡིན་པ་ཉིད་དེ། ས་བོན་གྱི་དུས་ན་རང་གི་ངོ་བོར་གྲུབ་ཟིན་
པའི་ཕྱིར། དཔེར་ན་སྐྱེས་ཟིན་གྱི་བུ་བཞིན་ནོ། །འང་གི་སྒྲ་ནི་སྐྱེ་བ་དོན་མེད་པར་
མ་ཟད་ཅེས་པའི་དོན་ནོ། །དེ་ནི་སངས་རྒྱས་བསྐྱངས་ཀྱི་རིགས་པའོ།
གསུམ་པ་ནི། སྐྱེས་ཟིན་སླར་ཡང་སྐྱེ་བར་ཡོངས་སུ་རྟོག་པར་གྱུར་ན་
ནི༑ ༑མྱུ་གུ་ལ་སོགས་རྣམས་ཀྱི་སྐྱེ་བ་འདིར་རྙེད་མི་འགྱུར་ཞིང་། །ཞེས་པ་སྟེ།
སྐྱེས་ཟིན་གྱི་མྱུ་གུ་ཆོས་ཅན། སླར་ཡང་སྐྱེ་བར་ཡོངས་སུ་རྟོག་པའམ་སེམས་
པ་དེ་རིགས་ཤིང་འཐད་པར་གྱུར་པ་ཡིན་ན་ནི། སྐྱེས་ཟིན་གྱི་ས་བོན་དེའང་ཡང་
ནས་ཡང་དུ་སྐྱེ་བར་ཐལ་བས། དེ་ལྟར་ན་ས་བོན་འགགས་ནས་མྱུ་གུ་སྐྱེ་བའི་
དུས་ནམ་ཡང་མི་སྲིད་པས། མྱུ་གུ་དང་ལ་སོགས་པ་སྟེ་སྡོང་པོ་དང་སྦུབས་
འཆའ་བ་སོགས་འབྲས་བུ་ཕྱི་མ་རྣམས་ཀྱི་སྐྱེ་བའི་གོ་སྐབས་གཏན་ནས་རྙེད་པར་
189

མི་འགྱུར་བར་ཐལ་ཞིང་། ཞེས་སྐྱོན་དེ་ཉིད་དང་ད་དུང་དེ་མ་ཐག་ཏུ་འཆད་
འགྱུར་གྱི་སྐྱོན་ཡོད་པར་བསྟན་པའོ། །དེ་ནི་ཟླ་བས་ཁ་བསྐངས་པའོ། །
བཞི་པ་ནི། ས་བོན་སྲིད་མཐར་ཐུག་པར་རབ་ཏུ་སྐྱེ་བ་ཉིད་དུ་འགྱུར།།
ཞེས་པ་སྟེ ས་བོན་ཆོས་ཅན། ཁྱོད་སྲིད་མཐར་ཐུག་གི་བར་རབ་ཏུ་ཐུག་མེད་དུ་
སྐྱེ་བ་ཉིད་དུ་འགྱུར་བར་ཐལ། སྐྱེས་ཟིན་སྐྱེ་བར་འདོད་པའི་ཕྱིར། འདོད་ན་མྱུ་
གུ་སྐྱེ་བའི་སྐབས་མི་རྙེད་པར་ཐལ་ལོ། །གོང་དུ་སྐྱེས་ཟིན་སྐྱེ་བའིརྟགས་ཀྱིས་མྱུ་
གུ་སྐྱེ་བའི་གོ་སྐབས་མི་རྙེད་པའི་ཐལ་བ་དང་། འདིར་ས་བོན་ཐུག་མེད་ཀྱི་ཐལ་
བ་ལ། རྟགས་གོང་གི་སྐྱེས་ཟིན་སྐྱེ་བ་དོན་ཐོབ་ཀྱིས་བཀོད་ནས། དོན་དུ་མྱུ་གུ་
སྐྱེ་བའི་གོ་སྐབས་མི་རྙེད་པའི་སྐྱོན་གཅིག་པར་བབ་ཀྱང་སྐྱོན་འཕེན་ཚུལ་ཐ་དད་
པས་ཟློས་སྐྱོན་དུ་བསམ་པར་མི་བྱའོ།
གཉིས་པ་རྒྱུ་འབྲས་ངོ་བོ་གཅིག་པ་དགག་པ་ལ། རྒྱུ་འབྲས་ངོ་བོ་
གཅིག་ན་གནས་སྐབས་ཐ་དད་མི་དམིགས་པར་ཐལ་བ་དང་། གནས་སྐབས་ཐ་
དད་དམིགས་ན་རྒྱུ་འབྲས་ངོ་བོ་མི་གཅིག་པར་ཐལ་བས་དགག་པ་གཉིས་ལས
དང་པོ་ལ། རྒྱུ་འབྲས་རྣམ་པར་འགྱུར་བས་མི་འཐད་པ་དང་། དེས་ན་
དབྱིབས་སོགས་ཐ་དད་མེད་པར་ཐལ་བས་དགག་པ་གཉིས་ལས
དང་པོ་ནི ཇི་ལྟར་དེ་ཉིད་ཀྱིས་དེ་རྣམ་པར་འཇིག་པར་བྱེད་པར་
འགྱུར༑ ༑ཞེས་པ་སྟེ། ཁོ་ན་རེ། ཆུ་ལུད་སོགས་ཀྱིས་ས་བོན་སྦང་རོ་ལྟ་བུར་
བྱེད་ཅིང་མྱུ་གུ་བསྐྱེད་ལ། མྱུ་གུ་དེས་ཀྱང་ས་བོན་འཇིག་པར་བྱེད་ནས་སྐྱེ་བས་ཇི་
190

སྐད་བཤད་པའི་སྐྱོན་མེད་ལ། ས་མྱུག་གཉིས་རང་བཞིན་གཅིག་པས་བདག་
ལས་སྐྱེ་བ་མིན་པའི་སྐྱོན་ཡང་མེད་དོ་སྙམ་ན། ཇི་ལྟར་མྱུ་གུ་དེ་ཉིད་ཀྱིས་ཆོས་
ཅན༑ ས་བོན་དེ་ཉིད་རྣམ་པར་འཇིག་པར་བྱེད་པར་འགྱུར་ཏེ་མི་འགྱུར་བར་ཐལ།
ཁྱོད་ས་བོན་དང་རང་བཞིན་གཅིག་ཡིན་པའི་ཕྱིར འདི་སངས་རྒྱས་བསྐྱངས་ཀྱི་
རིགས་པའོ། །
གཉིས་པ་ནི། བྱེད་རྒྱུ་ས་བོན་གྱི་ལས་ཐ་དད་མྱུ་གུའི་དབྱིབས་དང་ནི།།
ཁ་དོག་རོ་ནུས་སྨིན་པའི་ཐ་དད་ཁྱོད་ལ་མེད་པར་འགྱུར། །ཞེས་པ་སྟེ། གྲངས་
ཅན་པ་ཆོས་ཅན། འབྲས་བུ་སྐྱེད་བྱེད་ཀྱི་རྒྱུ་ས་བོན་གྱི་ཁ་དོག་དང་དབྱིབས་
སོགས་ལས་ཐ་དད་པའི་མྱུ་གུའི་དབྱིབས་དང་ནི། ཁ་དོག་དང་རོ་དང་ནུས་པ་
དང་སྨིན་པའི་གནས་སྐབས་ཐ་དད་ཁྱོད་ལ་མེད་པར་འགྱུར་བར་ཐལ། ས་མྱུག་
ངོ་བོ་གཅིག་ཏུ་འདོད་པའི་ཕྱིར།
གཉིས་པ་ལ། གནས་སྐབས་ཐ་དད་ན་ངོ་བོ་གཅིག་ཏུ་མི་འཐད་པ་
དངོས་དང་། དེ་ལྟར་འཐད་ན་གནས་སྐབས་གཉིས་སུ་གཉིས་ཀ་འཛིན་མི་འཛིན་
མཚུངས་པར་ཐལ་བ་གཉིས་ལས།
དང་པོ་ནི། གལ་ཏེ་སྔར་གྱི་བདག་གི་དངོས་པོ་བསལ་ནས་དེ་ལས་
གཞན༑ ༑ངོ་བོར་འགྱུར་ན་དེ་ཚེ་དེ་ཡི་དེ་ཉིད་ཇི་ལྟར་འགྱུར། །ཞེས་པ་སྟེ། གལ་
ཏེ་སྔར་གྱི་ས་བོན་བདག་ཉིད་ཀྱི་དངོས་པོ་བསལ་ནས་དེ་ལས་གཞན་མྱུ་གུའི་ངོ་
བོར་འཕོ་བར་འགྱུར་རོ་ཞེ་ན། དེ་ལྟ་ན་དེའི་ཚེ་མྱུ་གུ་དེ་ཡི་རང་བཞིན་དང་ས་
191

བོན་དེ་ཉིད་ཀྱི་རང་བཞིན་གཅིག་པ་ཇི་ལྟར་འགྱུར་ཏེ་མི་འགྱུར་བར་ཐལ་ལོ།
གཉིས་པ་ནི། གལ་ཏེ་ཁྱོད་ཀྱི་ས་བོན་མྱུ་གུ་འདིར་གཞན་མ་ཡིན་ན།།
ས་བོན་བཞིན་དུ་མྱུ་གུ་ཞེས་བྱ་འདི་བཟུང་མེད་པའམ། །ཡང་ན་དེ་དག་གཅིག་
པས་ཇི་ལྟར་མྱུ་གུ་འདི་བཞིན་དུ། དེ་ཡང་བཟུང་དུ་ཡོད་འགྱུར་དེ་ཕྱིར་འདི་ནི་
ཁས་མི་བླང་། །ཞེས་པ་སྟེ། གལ་ཏེ་གྲངས་ཅན་པ་ཁྱོད་ཀྱི་ལུགས་ལ་རྒྱུ་ས་བོན་
དང་འབྲས་བུ་མྱུ་གུ་གཉིས་འདིར་གཞན་མ་ཡིན་པར་གཅིག་ཏུ་འདོད་ན། མྱུ་
གུའི་དུས་ན་ས་བོན་བཟུང་དུ་མེད་པ་བཞིན་དུ་མྱུ་གུ་ཞེས་བྱ་བ་འདིའ ང་བཟུང་དུ་
མེད་པའམ། ཡང་ན་ས་མྱུག་དེ་དག་རང་བཞིན་གཅིག་པས་ཇི་ལྟར་མྱུ་གུ་བཟུང་
དུ་ཡོད་པ་འདི་བཞིན་དུ། ས་བོན་དེ་ཡང་བཟུང་དུ་ཡོད་པར་ཐལ་བར་འགྱུར་བའི་
ཕྱིར ༑ དེ་འདྲའི་སྐྱོན་བཟློག་ཏུ་མེད་པ་དེའི་ཕྱིར་ས་མྱུག་བདག་ཉིད་གཅིག་པ་
འདི་ནི་ཁས་མི་བླང་སྟེ རིགས་པ་དང་འགལ་བའི་ཕྱིར་རོ། །ཞེས་ཟླ་བས་ཁ་
བསྐངས་པའོ། །
གཉིས་པ་འཇིག་རྟེན་ཐ་སྙད་དུའང་བདག་སྐྱེ་མེད་པར་བསྟན་པ་ནི
གང་ཕྱིར་རྒྱུ་ཞིག་ན་ཡང་དེ་ཡི་འབྲས་བུ་མཐོང་བའི་ཕྱིར། དེ་དག་གཅིག་པ་
ཡིན་ཞེས་འཇིག་རྟེན་གྱིས་ཀྱང་ཁས་མི་ལེན། །ཞེས་པ་སྟེ། རྒྱུ་མཚན་གང་གི་
ཕྱིར་ན་རྒྱུ་ས་བོན་ལྟ་བུ་ཞིག་ན་ཡང་དེ་ཡི་འབྲས་བུ་མངོན་སུམ་དུ་མཐོང་བའི་
ཕྱིར༑ རྒྱུ་འབྲས་དེ་དག་བདག་ཉིད་གཅིག་པ་ཡིན་ཞེས་འཇིག་རྟེན་གྱིས་ཀྱང་
ཁས་མི་ལེན་ཏེ མངོན་སུམ་དང་འགལ་བའི་ཕྱིར
192

གསུམ་པ་དེ་ལྟར་བཀག་པའི་དོན་བསྡུ་བ་ནི། དེ་ཕྱིར་དངོས་པོ་བདག་
ལས་འབྱུང་ཞེས་རབ་ཏུ་བརྟགས་པ་འདི། །དེ་ཉིད་དང་ནི་འཇིག་རྟེན་དུ་ཡང་
རིགས་པ་མ་ཡིན་ནོ། །ཞེས་པ་སྟེ་གནོད་བྱེད་རིགས་ལམ་མདུང་ཐུང་ལྟ་བུ་ཇི་
སྐད་བཤད་པ་དེའི་ཕྱིར་དངོས་པོ་རྣམས་རང་གི་བདག་ཉིད་ལས་འབྱུང་ངོ་ཞེས་རྒྱུ་
མཚན་ལྟར་སྣང་དུ་མས་རབ་ཏུ་བརྟགས་ཏེ་སྒྲུབ་པར་བྱེད་པ་འདི་ནི། དེ་ཉིད་དེ་
དོན་དམ་པ་དང་ནི་འཇིག་རྟེན་ཐ་སྙད་དུ་ཡང་རིགས་ཤིང་འཐད་པ་མ་ཡིན་ནོ།།
འདིར་རང་འགྲེལ་དུ། དེ་ཉིད་ཀྱི་ཕྱིར་སློབ་དཔོན་གྱིས་ཁྱད་པར་དུ་མ་མཛད་པར
བདག་ལས་མ་ཡིན་ཞེས་སྤྱིར་སྐྱེ་བ་བཀག་པ་ཡིན་ནོ། །གང་ཞིག་དངོས་པོ་
རྣམས་ནི་དོན་དམ་པར་བདག་ལས་སྐྱེས་པ་མ་ཡིན་ཏེ། ཡོད་པའི་ཕྱིར སེམས་
ཅན་བཞིན་ནོ་ཞེས་ཁྱད་པར་དུ་བྱེད་པ་དེའི་དོན་དམ་པར་ཞེས་བྱ་བའི་ཁྱད་པར་
དོན་མེད་དོ་ཞེས་བསམ་པར་བྱའོ། །ཞེས་དགག་བྱ་ལ་དོན་དམ་དང་རང་བཞིན་
སོགས་ཀྱི་ལྷན་པ་སྦྱར་བ་དོན་མེད་གསུངས་པས་དེའི་ཤུགས་ཀྱིས་ཆོས་ཅན་
གཏན་ནས་མི་འགོག་པའང་ཟླ་བའི་དགོངས་པ་མིན་པར་ངེས་ནུས་སོ།
གཉིས་པ་རྩ་ཤེས་ཀྱི་རིགས་པས་དགག་པ་ནི། བདག་ལས་སྐྱེ་བར་
འདོད་ན་བསྐྱེད་པར་བྱ་དང་སྐྱེད་བྱེད་དང༌། །ལས་དང་བྱེད་པ་པོ་ཡང་གཅིག་
ཉིད་འགྱུར་ན་དེ་དག་ནི། །གཅིག་ཉིད་མ་ཡིན་པས་ན་བདག་ལས་སྐྱེ་བར་ཁས་
བླང་བར། །བྱ་མིན་རྒྱ་ཆེར་བཤད་པའི་ཉེས་པར་ཐལ་བར་འགྱུར་ཕྱིར་རོ། །
ཞེས་པ་སྟེ། དངོས་པོ་རྣམས་ཆོས་ཅན། བདག་ལས་སྐྱེ་བར་འདོད་ན་སྐྱོན་ཡོད་
193

དེ༑ བསྐྱེད་པར་བྱ་བ་འབྲས་བུ་དང་སྐྱེད་བྱེད་རྒྱུ་དང་། ལས་རྫ་མ་དང་བྱེད་པ་པོ་
རྫ་མཁན་ལྟ་བུ་ཡང་གཅིག་ཏུ་འགྱུར་བའི་ཕྱིར། དེས་ན་དེ་དག་ནི་གཅིག་ཉིད་མ་
ཡིན་པས་ན། བདག་ལས་སྐྱེ་བར་ཁས་བླང་བར་བྱ་བ་མིན་ཏེ རྩ་ཤེས་ལས་རྒྱ་
ཆེར་བཤད་པའི་ཉེས་པར་ཐལ་བར་འགྱུར་བའི་ཕྱིར་རོ། །དེ་ཉིད་ལས། རྒྱུ་དང་
འབྲས་བུ་གཅིག་ཉིད་དུ། །ནམ་ཡང་འཐད་པར་མི་འགྱུར་རོ། །རྒྱུ་དང་འབྲས་བུ་
གཅིག་ཉིད་ན། །བསྐྱེད་དང་སྐྱེད་པ་གཅིག་ཏུ་འགྱུར། །ཞེས་དང་། གལ་ཏེ་ཤིང་
དེ་མེ་ཡིན་ན། །བྱེད་པ་པོ་དང་ལས་གཅིག་འགྱུར། །ཞེས་སོགས་གསུངས་པའི་
ཕྱིར་རོ། །དེས་ན་བདེན་གཉིས་ཕྱིན་ཅི་མ་ལོག་པར་རྟོགས་པར་འདོད་པས་
དངོས་པོ་རྣམས་བདག་ལས་སྐྱེ་བར་ཁས་བླང་བར་མི་བྱའོ།
གསུམ་པ་ནི་གྲུབ་མཐའ་མཛོད་ལས། གྲངས་ཅན་པས་རྒྱུ་ལ་ཡོད་པ་
སྐྱེ་བས་རང་ལས་སྐྱེ་དུས་ཡོད་པ་ལས་སྐྱེ་བ་དོན་མེད་པས་ཁྱབ་པར་ཐལ་བ་ནི།
འཇུག་པ་ལས དེ་ནི་དེ་ལས་བྱུང་ན་ཡོན་ཏན་གང་ཡང་ཡོད་མ་ཡིན ། སྐྱེས་
པར་གྱུར་པ་སླར་ཡང་སྐྱེ་བ་རིགས་པའང་མ་ཡིན་ཉིད། །ཅེས་པ་སྟེ། མིག་ལ་
སོགས་པ་ནང་གི་སྐྱེ་མཆེད་ཡེ་ནས་ཡོད་པ་མི་གསལ་བ་ཉིད་རྒྱུར་གནས་པ་རྐྱེན་
གྱིས་གསལ་བར་བྱེད་པ་ཙམ་འབྲས་བུའོ་ཞེས་འབྱུང་ལ། ཡེ་ནས་ཡོད་པའི་ཕྱིར་
སྐྱེ་བ་དོན་མེད་པར་ཐལ་ཞེས་འགལ་བ་སྡུད་པའི་ཐལ་འགྱུར་བརྗོད་ལ། རྒྱུ་ལ་
འབྲས་བུ་ཡོད་ཀྱང་སྐྱེ་བ་དོན་ཡོད་པ་མི་འགལ་བས་ཁྱབ་པ་མ་གྲུབ་པར་རྟོག་ན།
མི་གསལ་བའི་དུས་ན་ཡེ་ནས་ཡོད་ཀྱང་སྐྱེས་ན།སྐྱེས་ཚད་མངོན་པར་གསལ་
P194

བའི་དུས་ནའང་ཡེ་ནས་ཡོད་ཀྱང་སྐྱེ་དགོས་པར་འགྱུར་ལ། དེ་སྐྱེ་མི་དགོས་པ་
ལྟར་མི་གསལ་བའི་དུས་ནའང་ཡེ་ནས་ཡོད་པ་ལ་སྐྱེ་མི་དགོས་པས་ཁྱབ་ཅེས་
མགོ་སྙོམས་པ་དང་། གསལ་བའི་ཡོད་པ་ལ་སྐྱེ་མི་དགོས་པས་ཁྱབ་ཀྱང་མི་
གསལ་བའི་ཡོད་པ་ལ་སྐྱེ་མི་དགོས་པས་མ་ཁྱབ་བོ་ཞེས་འབྱེད་ན། ཁྱབ་པ་དེ་
བསྒྲུབ་བྱ་དང་མཚུངས་ཏེ་རྒྱུ་ལ་འབྲས་བུ་ཡོད་པ་དེ་ཁོ་བོ་ཅག་ལ་མ་གྲུབ་པ་ལྟར།
ཁྱད་པར་དེའ ང་མ་གྲུབ་བོ་ཞེས་རང་ལས་སྐྱེ་བ་འགོག་པ་དང་། ཞེས་གསུངས་
པ་ལྟར་རོ།
གཉིས་པ་གཞན་སྐྱེ་འགོག་པ་ལ། གཞུང་དང་། དེ་ཀུན་མཁྱེན་
ཆེན་པོས་བཀྲལ་ཚུལ་གཉིས་ལས།
དང་པོ་ལའང་། ཕྱི་ནང་ཀུན་བཏགས་ལྷན་སྐྱེས་ཐུན་མོང་གི་གཞན་
སྐྱེ་འགོག་པ། མདོ་སྡེའི་སྐྱེ་འགག་དུས་མཉམ་དོན་དམ་གྱི་གཞན་སྐྱེ་འགོག་པ
བྱེ་སྨྲའི་རྒྱུ་འབྲས་དུས་མཉམ་དོན་དམ་གྱི་གཞན་སྐྱེ་འགོག་པ། རང་རྒྱུད་འཇིག་
རྟེན་ཉམས་དགའ་ཀུན་རྫོབ་ཀྱི་གཞན་སྐྱེ་འགོག་པ། སེམས་ཙམ་ཀུན་གཞིའི་
གཞན་སྐྱེ་བདེན་གཉིས་ཀྱི་སྒོ་ནས་འགོག་པ་སྟེ་ཐུན་མོང་དང་ནང་པའི་གྲུབ་མཐའ་
བཞིའི་གཞན་སྐྱེ་འགོག་པ་དང་ལྔ་ལས
དང་པོ་ལ། གཞན་ལ་གྲགས་པའི་རྗེས་དཔག་གི་རིགས་པས་རྒྱུ་མིན་
གཞན་ལས་སྐྱེ་བར་ཐལ་བ། རྒྱུ་མཚན་མཚུངས་པའི་མགོ་སྙོམས་ཀྱི་རིགས་
195

པས་རྒྱུ་ཡིན་མིན་ཀུན་ལས་སྐྱེ་བར་ཐལ་བ། བསྒྲུབ་བྱ་དང་མཚུངས་པར་མ་
གྲུབ་པའི་རིགས་པས་ཁྱད་པར་ཕྱེ་བའི་རྩོད་པ་སྤོང་བ། འགལ་བ་བརྗོད་པའི་
ཐལ་འགྱུར་གྱི་རིགས་པས་གཞན་དང་གཞན་སྐྱེ་གཉིས་ཀ་མེད་པ་སྟེ། དབུ་མའི་
གཏན་ཚིགས་ཆེན་པོ་བཞི་དང་སྦྱར་བ་ལས།
དང་པོ་ལ། ཕྱོགས་སྔ་བརྗོད་པ་དང་། དགག་པ་དངོས་གཉིས་ལས།
དང་པོ་ནི འདིར་རང་གི་སྡེ་པ་ན་རེ། དངོས་པོ་རྣམས་བདག་ལས་མི་
འབྱུང་ཞེས་པ་ནི་རིགས་ཏེ རང་ལས་སྐྱེ་བ་དོན་མེད་པའི་ཕྱིར་རོ། །གཉིས་ཀ་
ལས་སྐྱེ་བ་མ་ཡིན་པའང་རིགས་ཏེ། ཡན་ལག་གཅིག་མ་ཚང་བའི་ཕྱིར རྒྱུ་
མེད་པའི་ཕྱོགས་ནི་ཤིན་ཏུ་ཐ་ཆད་ཡིན་པས་དེ་རྣམས་དགག་པར་རིགས་ཀྱང་།
གཞན་དག་ལས་ལྟ་ག་ལ་ཞིག །ཅེས་སྨྲ་བ་ནི་མི་རིགས་ཏེ། འདི་ལྟར་གཞན་དུ་
གྱུར་པའི་རྐྱེན་བཞི་པོ། རྒྱུ་དང་། དམིགས་པ་དང་། དེ་མ་ཐག་པ་དང་།
བདག་པོའི་རྐྱེན་རྣམས་ནི་དངོས་པོ་རྣམས་སྐྱེད་པར་བྱེད་པ་ཡང་འཐད་པ་ཡིན་ནོ།
ཞེས་བྱ་བའི་གསུང་རབ་ལ་བརྟེན་ནས་མི་འདོད་བཞིན་དུ་ཡང་གཞན་ལས་སྐྱེ་
བར་ཁས་བླང་བར་བྱའོ། །དེ་ལ་བྱེ་སྨྲ་ན་རེ། རྒྱུའི་རྐྱེན་ནི་བྱེད་རྒྱུ་མ་གཏོགས་
པའི་རྒྱུ་ལྔ་སྟེ། ལྷན་ཅིག་འབྱུང་བ་དང༌། སྐལ་མཉམ་དང་། མཚུངས་ལྡན་
དང་༑ ཀུན་འགྲོ་དང་། རྣམ་སྨིན་གྱི་རྒྱུ་རྣམས་ཡིན་ཏེ། མཛོད་ལས། རྒྱུ་
ཞེས་བྱ་བ་རྒྱུ་ལྔ་ཡིན། །ཅེས་སོ། །དམིགས་པའི་རྐྱེན་ནི་རྣམ་ཤེས་དྲུག་གི་
དམིགས་པའི་ཆོས་རྣམས་ཏེ། དེ་ལས། དམིགས་པ་ཆོས་རྣམས་ཐམས་ཅད་དོ།།
196

ཞེས་སོ། །དེ་མ་ཐག་རྐྱེན་ནི་ལྷག་མེད་མྱང་འདས་ལ་འཇུག་ཁ་མའི་སེམས་
སེམས་བྱུང་ལས་གཞན་པའི་མཚུངས་ལྡན་སྐྱེས་པ་རྣམས་ཏེ། དེ་ལས། སེམས་
དང་སེམས་བྱུང་སྐྱེས་པ་རྣམས། །མཐའ་མ་མིན་མཚུངས་དེ་མ་ཐག །ཅེས་སོ།།
བདག་པོའི་རྐྱེན་ནི་བྱེད་རྒྱུ་སྟེ དེ་ལས བྱེད་རྒྱུ་ཞེས་བྱ་བདག་པོར་བཤད།
ཅེས་སོ། །མདོ་སྡེ་པ་དག་ན་རེ། སྒྲུབ་པར་བྱེད་པ་ནི་རྒྱུ་ཡིན་ནོ་ཞེས་བྱ་བའི་
མཚན་ཉིད་ལས། གང་ཞིག་གང་གིས་སྐྱེད་པར་བྱེད་པ་ས་བོན་གྱི་ངོ་བོར་གནས་
པ་དེ་ནི་དེའི་རྒྱུའི་རྐྱེན་ཡིན་ལ། སྐྱེས་བུ་རྒན་པོ་འཁར་བ་ལ་བརྟེན་ནས་ལྡང་བ་
ལྟར༑ སེམས་དང་སེམས་བྱུང་རྣམས་དམིགས་པ་གང་གིས་སྐྱེད་པར་འགྱུར་བ་
དེ་ནི་དམིགས་པའི་རྐྱེན་ཏེ་སྐྱེ་བཞིན་པའི་ཆོས་ཀྱི་རྟེན་ཡིན་ནོ་ཞེས་བྱ་བའི་དོན་ནོ།།
རྒྱུ་འགག་མ་ཐག་པ་ནི་འབྲས་བུ་སྐྱེ་བའི་དེ་མ་ཐག་རྐྱེན་ཡིན་ཏེ། རྟེན་དང་ས་བོན་
འགག་མ་ཐག་པ་མྱུ་གུའི་མཚུངས་པ་དེ་མ་ཐག་རྐྱེན་ཡིན་པ་ལྟ་བུའོ། །གང་ཞིག་
ཡོད་ན་གང་འབྱུང་བ་དེ་ནི་དེའི་བདག་པོའི་རྐྱེན་ཡིན་ནོ་ཞེའོ། །རྐྱེན་གཞན་གང་
དག་ལྷན་ཅིག་སྐྱེ་བ་མྱུ་གུ་དང་དེའི་གྲིབ་མ་དང། མར་མེ་དང་དེའི་འོད་ལྟ་བུ་ནི་
བདག་པོའི་རྐྱེན་གྱི་ཁོངས་སུ་བསྡུ་བ་དང་། ཕྱི་ནས་སྐྱེ་བའི་ཤེས་བྱ་མ་འོངས་པ་
དེ་རྣམ་ཤེས་ད་ལྟ་བའི་རྒྱུར་གྱུར་པ་དང་། འབྲས་བུ་རྒྱུའི་སྔར་སྐྱེ་བ་བྱ་འཚེར་བ་
དང་༑ ཉ་འཕར་བ་ནི་ནམ་ལངས་པ་དང་ཆར་འབབ་པའི་རྒྱུས་བྱས་པས་རྒྱུའི་
རྐྱེན་གྱི་ཁོངས་སུ་བསྡུ་བ་དང་། དབང་ཕྱུག་ལ་སོགས་པ་ནི་རྐྱེན་མ་ཡིན་ཏེ།
དེའི་ཕྱིར་རྐྱེན་ལྔ་པ་ནི་ཡོད་པ་མ་ཡིན་ནོ། ཞེས་ཟེར། སྤྱིར་ཐལ་རང་ཐུན་མོང་
197

གི་དགག་བྱར་གྱུར་པའི་གཞན་སྐྱེ་ལ་གཉིས་ཡོད་དེ། བྱམས་པ་དང་ཉེར་སྦས་
རྒྱུད་ཀྱི་ཆོས་གཉིས་ལྟ་བུ་ཕན་ཚུན་འབྲེལ་མེད་ཀྱི་གཞན་ལས་གཞན་སྐྱེ་བ་དང་།
བདེན་གྲུབ་ཀྱི་ས་བོན་ལས་མྱུ་གུ་སྐྱེ་བ་ལྟ་བུའོ། །རང་རྒྱུད་པས། དོན་དམ་
གཏན་འབེབས་ཀྱི་རིགས་པས་ཐ་སྙད་དུ་མི་བཀག་པའི་གཞན་སྐྱེ་དེ་ཐལ་འགྱུར་
ཐུན་མིན་གྱི་དགག་བྱའོ།
གཉིས་པ་དེ་དགག་པ་ལ་གཞན་གྲགས་ཀྱི་རིགས་པས་འགོག་པ་ནི།
གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །འོ་ན་མེ་ལྕེ་
ལས་ཀྱང་མུན་པ་འཐུག་པོ་འབྱུང་འགྱུར་ཞིང་། །ཞེས་པ་སྟེ། །དེ་ལྟར་གཞན་
ལས་སྐྱེ་བ་ནི་ལུང་རིགས་གཉིས་ཀ་དང་འགལ་བའི་ཕྱིར་རོ། །དེ་ལ་རིགས་པའི་
དབང་དུ་བྱས་ན། རང་གི་ངོ་བོས་གྲུབ་པའི་རྒྱུ་གཞན་ལ་བརྟེན་ནས་གལ་ཏེ་
འབྲས་བུ་གཞན་ཞིག་འབྱུང་བར་འགྱུར་ན་ནི། འོ་ན་མེ་ལྕེ་དམར་འབར་བ་ལས་
ཀྱང་མུན་པ་འཐུག་པོ་འབྱུང་བར་འགྱུར་ཞིང་ཐལ། གཞན་ཉིད་ཡིན་པའི་ཕྱིར།
དེ་ནི་དངོས་སྨྲ་བས་རྒྱུ་འབྲས་གཉིས་གཞན་དང་མེ་ལྕེ་དང་མུན་པ་གཞན་ཡིན་
པར་མཚུངས་པར་སྔ་རྒོལ་རང་ལ་གྲགས་པ་རྟགས་སུ་བཀོད་པའོ།
གཉིས་པ་རྒྱུ་མཚན་མཚུངས་པའི་མགོ་སྙོམས་ཀྱི་རིགས་པ་ནི།
ཐམས་ཅད་ལས་ཀྱང་ཐམས་ཅད་སྐྱེ་བར་འགྱུར་ཏེ་གང་གི་ཕྱིར། །སྐྱེད་པར་བྱེད་
པ་མ་ཡིན་མ་ལུས་ལ་ཡང་གཞན་ཉིད་མཚུངས། །ཞེས་པ་སྟེ། དེར་མ་ཟད་རྒྱུ་
ཡིན་མིན་ཐམས་ཅད་ལས་ཀྱང་འབྲས་བུ་ཡིན་མིན་ཐམས་ཅད་སྐྱེ་བར་འགྱུར་
198

བར་ཐལ་ཏེ། རྒྱུ་མཚན་གང་གི་ཕྱིར་ཞེ་ན། སྐྱེད་པར་བྱེད་པ་རྒྱུ་མ་ཡིན་པ་མ་
ལུས་པ་ལ་་ཡང་གཞན་ཉིད་ཡིན་པར་མཚུངས་པའི་ཕྱིར་ཏེ། དེ་ཡང་རྩ་ཤེར་
ལས༑ རྒྱུ་དང་འབྲས་བུ་གཞན་ཉིད་དུ། ནམ་ཡང་འཐད་པ་མ་ཡིན་ནོ།
།རྒྱུ་
དང་འབྲས་བུ་གཞན་ཉིད་ན། །རྒྱུ་དང་རྒྱུ་མིན་མཚུངས་པར་འགྱུར། །ཞེས་སོ།།
གསུམ་པ་སྒྲུབ་བྱེད་བསྒྲུབ་བྱ་དང་མཚུངས་པར་མ་གྲུབ་པའི་རིགས་པ་
ལ་སྐྱོན་སྤོང་དང༌། དེ་དགག་པ་གཉིས་ལས།
དང་པོ་ནི། རབ་ཏུ་བྱ་བར་ནུས་པ་དེ་ཕྱིར་འབྲས་བུར་ངེས་བརྗོད་ཅིང་།།
གང་ཞིག་དེ་སྐྱེད་ནུས་པ་དེ་ནི་གཞན་ནའང་རྒྱུ་ཡིན་ལ། །རྒྱུད་གཅིག་གཏོགས་
དང་སྐྱེད་པར་བྱེད་ལས་སྐྱེ་བ་དེ་ཡི་ཕྱིར། །ས་ལུའི་མྱུ་གུ་ནས་ལ་སོགས་ལས་དེ་
ལྟ་མིན་ཞེ་ན། །ཞེས་པ་སྟེ། ཁོ་ན་རེ། རྒྱུས་རབ་ཏུ་བྱ་བར་ནུས་པའམ་བསྐྱེད་
པར་བྱ་ནུས་པ་དེའི་ཕྱིར་འབྲས་བུར་ངེས་པར་བརྗོད་ཅིང་། གང་ཞིག་འབྲས་བུ་
དེ་སྐྱེད་ནུས་པ་དེ་ནི་གཞན་ཡིན་ནའང་འབྲས་བུའི་རྒྱུ་ཡིན་ལ། དེ་ཡང་རྒྱུ་འབྲས་
གཉིས་རྒྱུད་གཅིག་ཏུ་གཏོགས་པ་དང༌། སྐད་ཅིག་སྔ་མས་ཕྱི་མ་སྐྱེད་པར་བྱེད་
ནུས་པ་དེ་ལས་སྐྱེ་བ་དེ་ཡི་ཕྱིར། ས་ལུའི་མྱུ་གུ་ནི་ནས་ལ་སོགས་པ་ལས་དེ་ལྟ་
བུར་སྐྱེ་རུང་བ་མིན་ནོ་ཞེ་ན།
གཉིས་པ་ནི། ཇི་ལྟར་ནས་དང་གེ་སར་དང་ནི་ཀེང་ཤུ་ཀ་ལ་སོགས།།
སཱ་ལུའི་མྱུ་གུ་སྐྱེད་པརབྱེད་པ་་འདོད་མིན་ནུས་ལྡན་མིན། །རྒྱུད་གཅིག་ཁོངས་
སུ་གཏོགས་མིན་འདྲ་བ་མ་ཡིན་ཉིད་དེ་བཞིན། ། སཱ་ལུའི་ས་བོན་ཡང་ནི་དེ་ཡི་
199

མིན་ཏེ་གཞན་ཉིད་ཕྱིར། །ཞེས་པ་སྟེ།ཇི་ལྟར་རྒྱུ་ནས་དང་གེ་སར་དང་ནི་ཀེང་ཤུ་
ཀ་སྟེ་རྒྱ་ཚོས་ལ་སོགས་པ་ནི། འབྲས་བུ་སཱ་ལུའི་མྱུ་གུ་སྐྱེད་པར་བྱེད་པར་འདོད་
པ་མིན་ཞིང་། དེ་དག་ལ་དེ་བསྐྱེད་པའི་ནུས་པའང་ལྡན་པ་མིན་པ་དང་། དེའི་
རྒྱུད་གཅིག་གི་ཁོངས་སུ་གཏོགས་པ་མིན་པ་དང། སཱ་ལུ་དེའི་རིགས་འདྲ་བ་སྐད་
ཅིག་སྔ་མ་མ་ཡིན་པ་ཉིད་ཀྱི་ཕྱིར་སཱ་ལུ་མི་བསྐྱེད་དེ་ཁྱད་ཆོས་བཞི་ལྡན་མ་ཡིན་
པའི་རང་བཞིན་གྱིས་གཞན་ཡིན་པའི་ཕྱིར་ཞེས་འདོད་པ་དེ་བཞིན་དུ། སཱ་ལུའི་
ས་བོན་ཡང་ནི་ཆོས་ཅན། སཱ་ལུའི་མྱུ་གུ་དེ་ཡི་སྐྱེད་བྱེད་དང༌། ནུས་ལྡན་དང་།
རྒྱུད་གཅིག་གཏོགས་དང༌། རིགས་འདྲ་བཅས་ཁྱད་ཆོས་བཞི་ལྡན་མ་ཡིན་པར་
ཐལ་ཏེ། གཞན་ཉིད་དུ་འདོད་པའི་ཕྱིར། དེ་ཡང་དངོས་སྨྲས་ཐམས་ཅད་ལས་
ཀྱང་ཐམས་ཅད་སྐྱེ་བར་མི་འདོད་ཅིང་སཱ་ལུའི་ས་བོན་ལས་སཱ་ལུའི་མྱུ་གུ་སྐྱེ་བར་
འདོད་པའི་བསྒྲུབ་བྱ་དེ་དབུ་མ་པ་ལ་མ་གྲུབ་པ་བཞིན་དུ། དེའི་སྒྲུབ་བྱེད་དུ་ཁྱད་
ཆོས་བཞི་ལྡན་གྱི་རྒྱུ་དང་རྒྱུ་མིན་ཕྱེ་ནས་སྨྲ་བའང་དབུ་མ་པ་ལ་མ་གྲུབ་པས་སྒྲུབ་
བྱེད་བསྒྲུབ་བྱ་དང་མཚུངས་པའི་མ་གྲུབ་པའི་རིགས་པ་སྟེ། སློབ་དཔོན་གྱིས།
སྟོང་པ་ཉིད་ཀྱིས་རྩོད་བྱེད་ཚེ། །གང་ཞིག་ལན་འདེབས་སྨྲ་བྱེད་པ། དེ་ཡིས་
ཐམས་ཅད་ལན་བཏབ་མིན། །བསྒྲུབ་པར་བྱ་དང་མཚུངས་པར་འགྱུར། །ཞེས་
གསུངས་པ་ལྟར་རོ།
བཞི་པ་འགལ་བ་སྡུད་པའི་རིགས་པ་ནི། མྱུ་གུ་ས་བོན་དང་ནི་དུས་
མཉམ་ཡོད་པ་མ་ཡིན་ཏེ། །གཞན་ཉིད་མེད་པར་ས་བོན་གཞན་པ་ཉིད་དུ་ག་ལ་
200

འགྱུར༑ ༑དེས་ན་མྱུ་གུ་ས་བོན་ལས་སྐྱེ་འགྲུབ་པར་འགྱུར་མིན་པས། །གཞན་
ལས་སྐྱེ་བ་ཡིན་ཞེས་བྱ་བའི་ཕྱོགས་འདི་གཏོང་བར་བྱོས། །ཞེས་པ་སྟེ མྱུ་གུ་
ས་བོན་དང་ནི་ཆོས་ཅན། དུས་མཉམ་དུ་ཡོད་པ་མ་ཡིན་ཏེ། ས་བོན་གྱི་ཚེ་མྱུ་གུ་
མ་གྲུབ་མྱུ་གུའི་ཚེ་ས་བོན་འགག་པའི་ཕྱིར ས་བོན་གྱི་ཚེ་གཞན་མྱུ་གུ་ཉིད་
མེད་པར་ས་བོན་གཞན་པ་ཉིད་དུ་ག་ལ་འགྱུར་ཏེ་མི་འགྱུར་རོ། །དེས་ན་མྱུ་གུ་
རང་ལས་གཞན་དུ་གྱུར་པའི་ས་བོན་ལས་སྐྱེ་བ་འགྲུབ་པར་འགྱུར་བ་མིན་པས་ན།
གཞན་ལས་སྐྱེ་བ་ཡིན་ཞེས་བྱ་བའི་ཕྱོགས་འདི་གཏོང་བར་བྱོས་ཤིག་སྟེ།
མྱུག་གཞན་དུ་མ་གྲུབ་པའི་ཕྱིར་རོ། །དེ་ཡང་དངོས་སྨྲས་ཆོས་གཉིས་མེད་པར་
གཞན་དུ་མི་འདོད་ཅིང་ས་མྱུག་གཞན་དུ་འདོད་པ་ལ། ཐལ་འགྱུར་པས་ས་བོན་
གྱི་ཚེ་མྱུ་གུ་དང་མྱུ་གུའི་ཚེ་ས་བོན་མ་གྲུབ་པས་ས་མྱུག་གཞན་དུ་འདོད་པ་འགལ་
བས༑ གཞན་དང་གཞན་སྐྱེ་གཉིས་ཀ་མ་གྲུབ་པར་བསྟན་པའོ། དོན་འདི་ནི་
རྩ་ཤེར་ལས དངོས་པོ་རྣམས་ཀྱི་རང་བཞིན་ནི །རྐྱེན་ལ་སོགས་ལ་ཡོད་མ་
ཡིན༑ ༑བདག་གི་དངོས་པོ་ཡོད་མིན་ན། །གཞན་གྱི་དངོས་པོ་ག་ལ་ཡོད།
ཅེས་སོ། །འདིའི་དོན་ནི། རང་འགྲེལ་ལས། འདིར་རྐྱེན་ལ་སོགས་ལ་ཞེས་བྱ་
བ་ནི་རྒྱུའམ་རྐྱེན་དག་གམ། རྒྱུ་དང་རྐྱེན་གྱི་ཚོགས་པའམ་དེ་ལས་གཞན་ཡང་
རུང་སྟེ། རང་བཞིན་རྣམ་པར་མ་གྱུར་པ་ན་འབྲས་བུ་རྣམས་ཀྱི་རང་བཞིན་ཡོད་
པ་མ་ཡིན་པ་ཁོ་ན་སྟེ། མ་སྐྱེས་པའི་ཕྱིར་རོ། །དེ་མེད་ན་རྐྱེན་ལ་སོགས་པ་
རྣམས་ལ་གཞན་ཉིད་ཡོད་པ་མ་ཡིན་ནོ། །གང་ཡོད་པས་ན་ཡོད་པའི་མཚན་ཉིད་
201

དོ་ཞེས་བྱ་བ་འདི་ནི་བདུན་པ་ཡིན་ནོ། །གང་གི་ཚེ་གཞི་ཡིན་པ་དེའི་ཚེ་ན་འབྲས་
བུ་རྣམས་ཀྱི་རང་བཞིན་རྐྱེན་ལ་སོགས་པ་དག་ལ་འཁར་གཞོང་དང་རྒྱ་ཤུག་ལྟར་
ཡོད་པ་མ་ཡིན་ནོ་ཞེས་བྱ་བའི་དོན་ནོ། །གང་ཞིག་གང་ན་མེད་པ་དེ་ནི་དེ་ལས་
སྐྱེས་པ་མ་ཡིན་ཏེ། དཔེར་ན་བྱེ་མ་དག་ལ་ཏིལ་མར་བཞིན་ཏེ། ཅི་སྟེ་དེ་ནི་མེད་
པར་ཡང་། །རྐྱེན་དེ་དག་ལས་སྐྱེ་གྱུར་ན། །རྐྱེན་མ་ཡིན་པ་དག་ལས་ཀྱང་། །ཅི་
ཡི་ཕྱིར་ན་སྐྱེ་མི་འགྱུར། །ཞེས་ཇི་སྐད་གསུངས་པ་ཡིན་ནོ། །ཞེས་གསུངས་པ་
ལྟར་རོ། །
གཉིས་པ་མདོ་སྡེའི་སྐྱེ་འགག་དུས་མཉམ་དོན་དམ་གྱི་གཞན་སྐྱེ་
འགོག་པ་ལ། འདོད་པ་དང་། དེ་དགག་པའོ།
དང་པོ་ནི། །ཇི་ལྟར་སྲང་གི་མདའ་གཉིས་མཐོ་བ་དང་ནི་དམའ་བ་དག
དུས་མཉམ་མ་ཡིན་པར་ནི་མིན་པར་མཐོང་བ་དེ་བཞིན་དུ། །བསྐྱེད་པར་བྱ་དང་
སྐྱེད་བྱེད་དག་གི་སྐྱེ་འགག་འགྱུར་ཞེ་ན། །ཞེས་པ་སྟེ། མདོ་སྡེ་པ་དག་ན་རེ
དཔེ་ཇི་ལྟར་ན་སྲང་མདའི་མགོ་མཇུག་གཉིས་མཐོ་བ་དང་ནི་དམའ་བ་དག་དུས་
མཉམ་མ་ཡིན་པར་ནི་མིན་པ་དུས་གཅིག་པར་མཐོང་བ་དེ་བཞིན་དུ། བསྐྱེད་པར་
བྱ་བ་མྱུ་གུ་དང་སྐྱེད་བྱེད་ས་བོན་དག་གི་སྐྱེ་འགག་དུས་གཅིག་ཏུ་གྲུབ་པས་
གཞན་ལས་སྐྱེ་བར་འགྱུར་རོ་ཞེ་ན ར
གཉིས་པ་ནི། གལ་ཏེ་གཅིག་ཚེ་ཡིན་ན་འདིར་དུས་གཅིག་མེད་དེ་ཡོད་
202

མིན༑ ༑གལ་ཏེ་སྐྱེ་བཞིན་པ་ནི་སྐྱེ་ལ་ཕྱོགས་པས་ཡོད་མིན་ཞིང་། །འགག་བཞིན་
པ་ནི་ཡོད་ཀྱང་འཇིག་ལ་ཕྱོགས་པར་འདོད་གྱུར་པ། །དེ་ཚེ་འདི་ནི་ཇི་ལྟ་བུར་ན་
སྲང་དང་མཚུངས་པ་ཡིན། །སྐྱེ་བ་འདི་ནི་བྱེད་པོ་མེད་པར་རིགས་པའི་ངོ་བོའ ང་
མིན༑ ༑ཞེས་པ་སྟེ། འདིནི་མི་འཐད་དེ། གལ་ཏེ་དཔེ་སྲང་མདའི་མཐོ་དམན་
གཉིས་དུས་གཅིག་གི་ཚེ་ཡོད་པ་ཡིན་ན་ཡང་། དཔེ་ལས་བྱུང་བའི་དོན་འདིར་
དངོས་པོ་ལ་དུས་གཅིག་ཏུ་མེད་པས། ཁྱོད་ཀྱི་འདོད་པ་དེ་སྒྲུབ་པའི་རིགས་པ་
རྣམ་དག་ཡོད་པ་མིན་ཏེ། ཇི་ལྟར་ཞེ་ན། གལ་ཏེ་སྐྱེ་བཞིན་པ་ཞེས་པ་ནི་སྐྱེ་བ་
ལ་མངོན་དུ་ཕྱོགས་པའི་མ་འོངས་པ་ཡིན་པས་ད་ལྟ་ཡོད་པ་མིན་ཞིང། འགག་
བཞིན་པ་ཞེས་པ་ནི་འགག་པ་ལ་མངོན་དུ་ཕྱོགས་པའི་ཕྱིར་ད་ལྟ་བ་ཡིན་པས་ད་ལྟ་
ཡོད་ཀྱང་འཇིགས་པ་ལ་ཕྱོགས་པ་ཡིན་པར་འདོད་པ་དེའི་ཚེ་ན་ས་མྱུག་གི་སྐྱེ་
འགག་གི་བྱ་བ་འདི་ནི་ཇི་ལྟ་བུར་ན་དཔེ་སྲང་དང་མཚུངས་པ་ཡིན་ཏེ། མྱུ་གུ་དང་
མྱུ་གུའི་སྐྱེ་བ་གཉིས་གྲུབ་བདེ་གཅིག་པ་ཡིན་པ་གང་ཞིག་མྱུ་གུ་མེད་ལ་མྱུ་གུའི་
སྐྱེ་བ་ཡོད་པའི་དུས་མི་སྲིད་པའི་ཕྱིར། ས་བོན་གྱི་འགག་པ་ཡང་དེ་བཞིན་དུ་
ཤེས་དགོས་སོ། །དེས་ན་མྱུ་གུ་སྐྱེ་བཞིན་པའི་བྱ་བ་འདི་ནི་བྱེད་པ་པོ་མྱུ་གུ་མེད་
པར་རིགས་པའི་ངོ་བོའང་མིན་ཏེ། འདིར་རང་འགྲེལ་ལས། ཅི་སྟེ་ཆོས་དག་
དུས་གཅིག་པ་མེད་མོད་ཀྱི། དེ་ལྟ་ན་ཡང་དེའི་བྱ་བ་དག་ལ་དུས་གཅིག་པ་ཉིད་
ཡོད་དོ་སྙམ་ན། དེ་ཡང་མི་རུང་སྟེ། དེ་དག་གི་བྱ་བ་ཆོས་ལས་ཐ་དད་པར་ཁས་
མ་བླངས་པའི་ཕྱིར་རོ། །གཞན་ཡང་སྐྱེ་བ་འདི་ནི་བྱེད་པོ་མེད་པར་རིགས་པའི་
203

ངོ་བོའང་མིན། །སྐྱེ་བའི་བྱ་བ་གང་ཡིན་པ་དེའི་བྱེད་པ་པོ་མྱུ་གུ་ནི་མ་འོངས་པ་
ཡིན་པའི་ཕྱིར་ཡོད་པ་མ་ཡིན་པ་ཉིད་དོ། དེ་མེད་ན་རྟེན་མེད་པར་འདི་ཡོད་པ་མ་
ཡིན་ལ། ཡོད་པ་མ་ཡིན་པ་ནི་འགག་པ་དང་དུས་གཅིག་པར་ཇི་ལྟར་འགྱུར་ཏེ།
དེའི་ཕྱིར་བྱ་བ་དག་དུས་གཅིག་པ་ཉིད་དུ་མི་རིགས་པ་ཁོ་ནའོ། །ཞེས་དང་།
རྩ་ཤེར་ལས་ཀྱང་། གལ་ཏེ་དངོས་པོ་མ་སྐྱེས་པ། །འགའ་ཞིག་གང་ན་ཡོད་
གྱུར་ན། །དེ་ནི་སྐྱེ་འགྱུར་དངོས་པོ་དེ།།མེད་ན་ཅི་ཞིག་སྐྱེ་བར་འགྱུར། །ཞེས་
གསུངས་པ་ལྟར་རོ། །འོ་ན་འཕགས་པ་སཱ་ལུ་ལྗང་བུའི་མདོ་ལས། སྲང་
མདའི་མཐོ་དམན་གྱི་ཚུལ་གྱིས་སྐད་ཅིག་གཅིག་ཁོ་ན་ལ་ས་བོན་འགག་པ་དེ་ཉིད་
ལ་མྱུ་གུ་སྐྱེའོ་ཞེས་སྲང་གི་དཔེ་ཉེ་བར་བཀོད་པ་མ་ཡིན་ནམ་ཞེ་ན། ཉེ་བར་
བཀོད་པ་ནི་བདེན་མོད་ཀྱི། དེ་ནི་གཞན་ལས་སྐྱེ་བ་དང་རང་མཚན་གྱི་སྐྱེ་བ་
བསྟན་པ་མ་ཡིན་ལ། འོ་ན་ཅི་ཡིན་ཞེ་ན། ཅིག་ཅར་དུ་བརྟེན་ནས་འབྱུང་བ་མ་
བརྟགས་པར་གྲུབ་པ་སྒྱུ་མ་ལྟ་བུ་ཡོངས་སུ་གསལ་བར་བྱ་བའི་ཕྱིར་ཏེ། ཇི་སྐད་
དུ༑ ས་བོན་ཞིག་དང་མ་ཞིག་ལས། །མྱུ་གུ་འབྱུང་བ་མཡིན་པ། །ཁྱོད་ཀྱིས་སྐྱེ་
བ་ཐམས་ཅད་ནི། །སྒྱུ་མ་བཞིན་དུ་འབྱུང་བར་གསུངས། །ཞེས་གསུངས་པ་
བཞིན་ནོ། །
༈ གསུམ་པ་བྱེ་སྨྲའི་རྒྱུ་འབྲས་དུས་མཉམ་དོན་དམ་གྱི་གཞན་སྐྱེ་ལ་
སྤྱིར་དགག་པ་དང་། མུ་བཞིར་དཔྱད་ནས་དགག་པའོ།
204

དང་པོ་ནི། གལ་ཏེ་མིག་གི་བློ་ལ་རང་གི་སྐྱེད་བྱེད་དུས་གཅིག་པ། །
མིག་ལ་སོགས་དང་ལྷན་ཅིག་འབྱུང་བའི་འདུ་ཤེས་ལ་སོགས་ལས །གཞན་ཉིད་
ཡོད་ན་ཡོད་ལ་འབྱུང་བས་དགོས་པ་ཅི་ཞིག་ཡོད། ཅི་སྟེ་དེ་མེད་ཅེ་ན་དེ་ལ་ཉེས་
པ་བཤད་ཟིན་ཏོ། །ཞེས་པ་སྟེ། བྱེ་སྨྲ་ན་རེ། གལ་ཏེ་རྒྱུ་འབྲས་སྔ་ཕྱི་བ་ལ་གཞན་
སྐྱེ་མི་འཐད་ཀྱང་དུས་མཉམ་པ་ལ་འཐད་དེ། དཔེར་ན་མིག་གི་རྣམ་པར་ཤེས་པ་
དང་དེ་དང་ལྷན་ཅིག་འབྱུང་བའི་ཚོར་བ་ལ་སོགས་པ་རྣམས་ཕན་ཚུན་རྒྱུ་འབྲས་
སུ་གྱུར་པ་བཞིན་ནོ་ཞེ་ན། དེ་ཡང་མི་འཐད་དེ། མིག་གི་བློའ མ་རྣམ་པར་ཤེས་པ་
ལ་རང་གི་སྐྱེད་བྱེད་རང་དང་དུས་གཅིག་པ་མིག་དབང་ལ་སོགས་པ་སྟེ་ཡུལ་
གཟུགས་དང་གཞན་ཡང་མིག་གི་རྣམ་ཤེས་དང་ལྷན་ཅིག་ཏུ་འབྱུང་བའི་འདུ་
ཤེས་དང་ཚོར་བ་ལ་སོགས་པ་ལས་བསྐྱེད་བྱ་མིག་གི་རྣམ་ཤེས་དེ་གཞན་པ་ཉིད་
དུ་དུས་མཉམ་དུ་གྲུབ་ཡོད་ན། མིག་བློ་ཆོས་ཅན། མིག་དབང་སོགས་དང་དུས་
མཉམ་ཡོད་པ་ལ་དེ་དག་ལས་འབྱུང་བས་དགོས་པ་ཅི་ཞིག་ཡོད་དེ་མེད་པར་ཐལ།
དེ་དག་དུས་མཉམ་དུ་གྲུབ་ཟིན་པའི་ཕྱིར། ཅི་སྟེ་འབྲས་བུ་མིག་བློ་དེ་རྒྱུ་མིག་
དབང་སོགས་དང་དུས་མཉམ་དུ་མེད་ཅེ་ན དེ་ལ་ཉེས་པ་རྒྱུ་འབྲས་དུས་མི་
མཉམ་པའི་སྐབས་སུ་བཤད་ཟིན་ཏོ་སྟེ། རང་འགྲེལ་ལས། དེའི་ཕྱིར་དེ་ལྟར་
གཞན་ལས་སྐྱེ་བར་འདོད་པ་ན་གཞན་ཉིད་སྲིད་ཀྱང་སྐྱེ་བ་མི་སྲིད་ལ། དེ་མི་སྲིད་
པའི་ཕྱིར་གཉིས་ཀ་མི་སྲིད་ཅིང་སྐྱེ་བ་སྲིད་ཀྱང་གཞན་ཉིད་མི་སྲིད་ལ་། དེ་མི་
སྲིད་པའི་ཕྱིར་གཉིས་ཀ་ཡང་མི་སྲིད་པས རྣམ་པ་ཐམས་ཅད་དུ་ཕྱི་རོལ་གྱི་དོན་
205

ཡོད་པ་མ་ཡིན་པའི་ཕྱིར། ཕྱི་རོལ་དོན་གྱིས་སྟོང་པས་སོང་སོང་ནས་སྒྲ་ཙམ་
འབའ་ཞིག་ལུས་པར་འགྱུར་ཏེ དེའི་ཕྱིར་རྟོག་པ་དེ་ནི་མི་རུང་ངོ་། །ཞེས་
གསུངས་པ་ལྟར་རོ།
གཉིས་པ་ནི། སྐྱེད་པར་བྱེད་པ་བསྐྱེད་བྱ་གཞན་བསྐྱེད་པ་དེ་རྒྱུ་ཡིན་ན།།
ཡོད་པའམ་འོན་ཏེ་མེད་དང་གཉིས་ཀ་གཉིས་བྲལ་ཞིག་བསྐྱེད་གྲང་།ཡོད་ན་
སྐྱེད་བྱེད་ཅི་དགོས་མེད་ལའང་དེས་ནི་ཅི་ཞིག་བྱ། །གཉིས་ཉིད་ལ་དེས་ཅི་བྱ་
གཉིས་དང་བྲལ་ལའང་དེས་ཅི་བྱ། །ཞེས་པ་སྟེ། སྐྱེད་པར་བྱེད་པ་རྒྱུས་བསྐྱེད་
བྱ་འབྲས་བུ་རང་ལས་གཞན་དུ་གྱུར་པ་བསྐྱེད་པ་དེ་རྒྱུ་ཡིན་ན། རྒྱུ་དེས་འབྲས་བུ་
རང་བཞིན་གྱིས་ཡོད་པའམ་འོན་ཏེ་མེད་པ་དང་གཉིས་ཀ་དང་གཉིས་བྲལ་ཞིག་
བསྐྱེད་ཅེས་བརྟགས་པ་བཞིར་གྲང་ན དང་པོ་འབྲས་བུ་ཡོད་ན་སྐྱེད་བྱེད་ཀྱི་རྒྱུ་
ཅི་ཞིག་དགོས་ཏེ། ཡོད་ན་སྐྱེ་མི་དགོས་པའི་ཕྱིར། མེད་པ་ལའང་རྒྱུ་དེས་ནི་ཅི་
ཞིག་བྱ་སྟེ། མེད་པ་བསྐྱེད་མི་ནུས་པའི་ཕྱིར། བོང་བུའི་རྭ་ལྟར་རོ། །དོན་འདི་
ལ་དགོངས་ནས བཞི་བརྒྱ་པ་ལས། འབྲས་བུ་ཡོད་པར་གང་འདོད་དང་།
འབྲས་བུ་མེད་པར་གང་འདོད་ལ །ཁྱིམ་གྱི་དོན་དུ་ཀ་བ་སོགས། བརྒྱན་པའི་
དོན་ཡང་མེད་པར་འགྱུར། །ཞེས་དང་། དབུ་མ་ལས་ཀྱང་། འབྲས་བུ་ངོ་བོ་
ཉིད་ཡོད་ན། །རྒྱུས་ནི་ཅི་ཞིག་སྐྱེད་པར་བྱེད། །འབྲས་བུ་ངོ་བོ་ཉིད་མེད་ན།
རྒྱུས་ནི་ཅི་ཞིག་སྐྱེད་པར་བྱེད། །སྐྱེ་བ་ཡོད་པ་མ་ཡིན་ན། །རྒྱུ་ཉིད་འཐད་པར་མི་
འགྱུར་རོ། །རྒྱུ་ཉིད་འཐད་པ་ཡོད་མིན་ན། །འབྲས་བུ་གང་གི་ཡིན་པར་འགྱུར།།
206

ཞེས་གསུངས། ཡོད་མེད་གཉིས་ཀ་ཉིད་ཡིན་པ་ལ་རྒྱུ་དེས་ཅི་ཞིག་བྱ་སྟེ། དོན་
མེད་པར་ཐལ། ཡོད་མེད་གཉིས་ཀ་ཡིན་པ་མི་སྲིད་པའི་ཕྱིར། ཡོད་མེད་གཉིས་
ཀ་དང་བྲལ་བ་ལའང་རྒྱུ་དེས་ཅི་ཞིག་བྱ་སྟེ། ཡོད་མེད་གཉིས་ཀ་སྤངས་པའི་
འབྲས་བུ་ཤེས་བྱ་ལ་མི་སྲིད་པའི་ཕྱིར ཇི་སྐད་དུ། དངོས་མིན་དངོས་པོ་མེད་
མིན་པ། །མྱ་ངན་འདའ་བར་གང་སྟོན་པ། །དངོས་མེད་པ་དང་དངོས་པོ་དག།
གྲུབ་ན་དེ་ནི་འགྲུབ་པར་འགྱུར། །ཞེས་གསུངས་པས་སོ།
༈ བཞི་པ་རང་རྒྱུད་འཇིག་རྟེན་ཉམས་དགའ་ཀུན་རྫོབ་ཀྱི་གཞན་སྐྱེ་
འགོག་པ་ལ། འཇིག་རྟེན་གཞན་སྐྱེའི་ལྟག་ཆོད་བཀོད་པ་དང་། འཇིག་རྟེན་ཚད་
མ་བདེན་གཉིས་ཕྱེ་ནས་རྒྱས་པར་འགོག་པ་གཉིས་ལས།
དང་པོ་ནི། གང་གིས་རང་ལྟ་ལ་གནས་འཇིག་རྟེན་ཚད་མར་འདོད་
པས་ན། །འདིར་ནི་རིགས་པ་སྨྲས་པ་ཉིད་ཀྱིས་་ལྟ་ཀོ་ཅི་ཞིག་བྱ། །གཞན་ལས་
གཞན་འབྱུང་བ་ཡང་འཇིག་རྟེན་པ་ཡིས་རྟོགས་འགྱུར་ཏེ། །དེས་ན་གཞན་ལས་
སྐྱེ་ཡོད་འདིར་ནི་རིགས་པ་ཅི་ཞིག་དགོས། །ཞེས་པ་སྟེ། ཁོ་ན་རེ། གཞན་སྐྱེ་
འགོག་པའི་རིགས་པ་མི་འཐད་དེ། འཇིག་རྟེན་པ་གང་གིས་རང་གི་ལྟ་བ་ལ་
གནས་ནས་འཇིག་རྟེན་གྱི་མཐོང་བ་ཚད་མར་འདོད་པས་དེ་ཉིད་ཤིན་ཏུ་སྟོབས་
དང་ལྡན་པའི་ཕྱིར་ན། འདིར་ནི་ཁྱོད་ཀྱིས་གཞན་སྐྱེ་མེད་པར་རིགས་པ་སྨྲས་
པ་ཉིད་ཀྱིས་ལྟ་ཀོ་ཅི་ཞིག་བྱ་སྟེ རིགས་པ་ཉེ་བར་འགོད་པ་ཡང་དངོས་པོ་མངོན་
207

སུམ་མ་ཡིན་པ་ལ་འོས་ཀྱི། མངོན་སུམ་ལ་ནི་མ་ཡིན་ཏེ། དེས་མངོན་སུམ་གྱིས་
མཐོང་བ་བཟློག་ཏུ་མི་ནུས་པའི་ཕྱིར། གཞན་ལས་གཞན་འབྱུང་བ་ཡང་འཇིག་
རྟེན་པ་ཡིས་མངོན་སུམ་དུ་རྟོགས་པར་འགྱུར་ཏེ། དེས་ན་གཞན་ལས་སྐྱེ་བ་ཡོད་
པ་མངོན་སུམ་ཡིན་པ་ལ་འདིར་ནི་བསྙོན་འདིང་བའི་འགོག་བྱེད་ཀྱི་རིགས་པ་ཅི་
ཞིག་དགོས་ཏེ། གཞན་ལས་སྐྱེ་བ་ནི་ཡོད་པ་ཁོ་ནའོ་ཞེས་པའི་ལན་དུ། རང་
འགྲེལ་ལས། འཇིག་རྟེན་གྱིས་གནོད་པའི་རྡོལ་ཐབས་ལ་བརྟེན་པ་འདི་ནི།
འཇིག་རྟེན་གྱི་འབྱུང་ཚུལ་ཤིན་ཏུ་མང་ཞིང་རྒྱ་ཆེ་བ་མ་བཤད་པར་འཇིག་རྟེན་གྱིས་
གནོད་པའི་བླ་རྡོལ་ལས་བཟློག་པར་མི་ནུས་པས། འཇིག་རྟེན་གྱིས་གནོད་པའི་
ཡུལ་ཁྱད་པར་ཅན་བསྟན་པར་བྱ་བའི་ཕྱིར། རེ་ཞིག་བདེན་པ་གཉིས་ཀྱི་རྣམ་
པར་བཞག་པ་བསྟན་པའི་ཕྱིར་བཤད་པ་ཞེས་གསུངས་པ་ལྟར
གཉིས་པ་བདེན་གཉིས་་ཕྱེ་ནས་རྒྱས་པབར་འགོག་པ་ལ་སྤྱི་དོན་དང་གཞུང་དོན་
གཉིས། དང་པོ་སྤྱི་དོན་ནི།
སྐབས་འདིར་རང་སྡེ་གྲུབ་མཐའ་སྨྲ་བ་བཞི་པོའི་ལུགས་ཀྱི་བདེན་
གཉིས་སྐོར་མདོ་ཙམ་སྨོས་པ་ལ། དང་པོ་བྱེ་སྨྲའི་བདེན་པ་གཉིས་པོ་འཇོག་ཚུལ་
ལ་ངོ་བོ་ནི། མཛོད་ལས། གང་ལ་བཅོམ་དང་བློ་ཡིས་གཞན། །བསལ་ན་དེ་བློ་
མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་
ནོ༑ ༑ཞེས་པ་ལྟར། བཅོམ་གཞིག་གང་རུང་གིས་རང་འཛིན་གྱི་བློ་འདོར་དུ་རུང་
208

བའི་ཆོས་ཀུན་རྫོབ་བདེན་པའི་མཚན་ཉིད། མཚན་གཞི་ནི། བུམ་པ་དང་། ཆུ་
ལྟ་བུའོ། བུམ་པ་ཆོས་ཅན། ཀུན་རྫོབ་བདེན་པ་ཡིན་ཏེ། ཁྱོད་ཐོ་བས་བཅོམ་ན་
རང་འཛིན་གྱི་བློ་འདོར་དུ་རུང་བ་ཡིན་པའི་ཕྱིར། ཆུ་ཆོས་ཅན། ཀུན་རྫོབ་བདེན་
པ་ཡིན་ཏེ ཆུའི་ཁ་དོག་དྲི་རོ་སོགས་བློས་སོ་སོར་བསལ་བའི་ཚུལ་གྱིས་གཞིག་
པའམ་བརྟགས་ཤིང་དཔྱད་ན་རང་འཛིན་གྱི་བློ་འདོར་དུ་རུང་བའི་ཆོས་ཡིན་པའི་
ཕྱིར༑ བཅོམ་གཞིག་གང་རུང་གིས་རང་འཛིན་གྱི་བློ་འདོར་དུ་མི་རུང་བའི་ཆོས་
དོན་དམ་བདེན་པའི་མཚན་ཉིད མཚན་གཞི་ནི ཆ་མེད་གཉིས་དང་གཟུགས་
དང་ཚོར་བ་སེམས་སེམས་བྱུང་རང་སྐྱ་བ་རྣམས་སོ། །གཟུགས་ཆོས་ཅན་དོན་
དམ་བདེན་པ་ཡིན་ཏེ། བཅོམ་གཞིག་གང་རུང་གིས་རང་འཛིན་གྱི་བློ་འདོར་དུ་
མི་རུང་བའི་ཆོས་ཡིན་པའི་ཕྱིར། འདི་པའི་ལུགས་ལ་གཟུགས་དོན་དམ་བདེན་
པ་ཡིན གཟུགས་ཡིན་ན་དོན་དམ་བདེན་པ་ཡིན་པས་མ་ཁྱབ་སྟེ། བུམ་པ་དེ་
གཟུགས་ཡིན་ཀྱང་དོན་དམ་བདེན་པ་མ་ཡིན་པའི་ཕྱིར། སེམས་སེམས་བྱུང་དོན་
དམ་བདེན་པ་ཡིན་ཀྱང་སེམས་སེམས་བྱུང་གང་རུང་ཡིན་ན་དོན་དམ་བདེན་པ་
ཡིན་པས་མ་ཁྱབ་བོ། །འདི་ནི་བློས་འཛིན་ཚུལ་གྱི་སྒོ་ནས་བཞག་དགོས་
ཏེ༑ དཔེར་ན་སོར་མོ་ལ་གཟུགས་སུ་འཛིན་པའི་ཚེ་གཟུགས་དེ་དོན་དམ་བདེན་པ་
ཡིན་ཏེ། བཅོམ་གཞིག་ཇི་ལྟར་བྱས་ཀྱང་དེར་གཟུགས་འཛིན་གྱི་བློ་འདོར་མི་
ནུས་པའི་ཕྱིར། སོར་མོ་ནི་ཀུན་རྫོབ་བདེན་པ་ཡིན་ཏེ། ཆ་སོ་སོར་ཕྱེས་ཚེ་སོར་མོ་
འཛིན་པའི་བློ་འདོར་ནུས་པའི་ཕྱིར་རོ། །དེ་ལྟར་མིན་པར་རགས་པ་ཡིན་ན་ཀུན་
209

རྫོབ་བདེན་པ་ཡིན་པས་ཁྱབ་པར་སྨྲ་ན། གཞུང་ཁུངས་ཐུབ་མང་པོ་ལས་
གཟུགས་དང་ཚོར་བ་དོན་དམ་བདེན་པའི་མཚན་གཞིར་གསུངས་པ་དང་འགལ་
བའི་ཕྱིར་རོ། །འདི་པའི་ལུགས་ལ་རྟག་པ་དང་ཆ་མེད་གཉིས་པོ་གང་རུང་ཡིན་
ན་དོན་དམ་བདེན་པ་ཡིན་པས་ཁྱབ་ཀྱང༌། གཟུགས་ཤེས་ལྡན་མིན་འདུ་བྱེད་
གསུམ་ལ་བདེན་པ་གཉིས་ཀའི་ཆ་ཡོད་པར་ཤེས་པར་བྱའོ། །སྒྲ་བཤད་
ལ༑ ཀུན་རྫོབ་བདེན་པའི་སྒྲ་བཤད་ནི། མཛོད་འགྲེལ་རྒྱལ་སྲས་མ་ལས། ཀུན་
རྫོབ་ཀྱི་བདེན་པ་ཡིན་ཏེ། ཀུན་རྫོབ་ཀྱི་ཐ་སྙད་དེ་ཤེས་པ་ཉོན་མོངས་ཅན་དང་ཉོན་
མོངས་ཅན་མིན་པས་འཛིན་པས་ན་ཀུན་རྫོབ་ཀྱི་བདེན་པའོ། ཞེས་
གསུངས༑ དོན་དམ་བདེན་པའི་སྒྲ་བཤད་ནི། གང་སྤེལ་གྱིས། དམ་པ་ཞེས་བྱ་
བ་ནི་འཇིག་རྟེན་ལས་འདས་པའི་ཡེ་ཤེས་ཏེ། དེའི་དོན་དུ་ཡོད་པའི་ཡུལ་ནི་དོན་
དམ་པའོ། །ཞེས་གསུངས།
གཉིས་པ་མདོ་སྡེ་པ་ལའང་ལུང་གི་རྗེས་འབྲང་དང༌། རིགས་པའི་རྗེས་
འབྲང་གི་མདོ་སྡེ་པ་གཉིས་ལས། ལུང་གི་རྗེས་འབྲང་གི་མདོ་སྡེ་པའི་བདེན་
གཉིས་འདོད་ཚུལ་ཙམ་ལ་བྱེ་སྨྲ་དང་འདྲ་སྟེ། དེ་ལ་དགོངས་ནས་དབུ་མ་རྒྱན་གྱི་
རྣམ་བཤད་ལས། དེ་ལས་དོན་སྨྲ་གཉིས་པོ་ལ་བྱེ་བྲག་འདོད་ཚུལ་མི་འདྲ་བ་ཡོད་
ཀྱང་༑ དོན་དུ་འདི་ལྟར་འདོད་དེ། གང་བཅོམ་ཞིང་གཞན་བསལ་བར་གྱུར་ན་
རང་འཛིན་གྱི་བློ་འདོར་དུ་རུང་བའི་རགས་པ་རྣམས་ཀུན་རྫོབ་ཞེས་སོགས་བྱེ་
མདོ་གཉིས་ཀྱི་བདེན་གཉིས་ཐུན་མོང་དུ་བཞག་གནང་བ་ལྟར་རོ། །རིགས་པའི་
210

རྗེས་འབྲང་གི་འདོད་ཚུལ་ནི། རྣམ་འགྲེལ་ལས། དོན་དམ་དོན་བྱེད་ནུས་པ་
གང༌༑ ༑དེ་འདིར་དོན་དམ་ཡོད་པ་ཡིན། །གཞན་ནི་ཀུན་རྫོབ་ཡོད་པ་སྟེ། །དེ་
དག་རང་སྤྱིའི་མཚན་ཉིད་བཤད། །ཅེས་གསུངས་པ་ལྟར། དོན་དམ་པར་དོན་
བྱེད་ནུས་པའི་ཆོས་དོན་དམ་བདེན་པའི་མཚན་ཉིད། དོན་དམ་པར་དོན་བྱེད་མི་
ནུས་པའི་ཆོས་ཀུན་རྫོབ་བདེན་པའི་མཚན་ཉིད། དོན་དམ་བདེན་པ། མི་རྟག་
པ༑ རང་མཚན་སོགས་དོན་གཅིག། ཀུན་རྫོབ་བདེན་པ། རྟག་པ་སྤྱི་མཚན་
སོགས་དོན་གཅིག་གོ །བདེན་གཉིས་ཀྱི་སྒྲ་བཤད་ནི། སྤྱི་མཚན་སོགས་ཆོས་
ཅན༑ ཀུན་རྫོབ་བདེན་པ་ཞེས་བྱ་སྟེ། བློ་ཀུན་རྫོབ་པའི་ངོར་བདེན་པའི་
ཕྱིར༑ འདིའི་བློ་ཀུན་རྫོབ་པ་ནི་རྟོག་པ་སྟེ། དོན་དམ་རང་མཚན་དངོས་ཡུལ་དུ་
བྱེད་པ་ལ་སྒྲིབ་པས་ན་ཀུན་རྫོབ་ཅེས་བྱའོ། །རང་མཚན་སོགས་ཆོས་ཅན། དོན་
དམ་བདེན་པ་ཞེས་བྱ་སྟེ། བློ་དོན་དམ་པའི་ངོར་བདེན་པའི་ཕྱིར། འདིའི་བློ་དོན་
དམ་པ་ནི་མངོན་སུམ་ཡིན་ཏེ རང་གི་སྣང་ཡུལ་ལ་མ་འཁྲུལ་པའི་ཤེས་པ་ཡིན་
པའི་ཕྱིར་རོ། །ལུང་གི་རྗེས་འབྲང་གི་མདོ་སྡེ་པས་བདེན་གཉིས་ཀྱི་མཚན་ཉིད་
མཚན་གཞི་སོགས་བྱེ་སྨྲ་དང་འདྲ་ཡང༌། དེ་དག་གི་རྣམ་གཞག་འཇོག་ཚུལ་ནི་
ཆེས་མི་འདྲ་སྟེ། བྱེ་སྨྲས་ཡོད་པར་འདོད་ཕྱིན་རྫས་གྲུབ་འདོད་ལ། མདོ་སྡེ་པ་
སུས་ཀྱང་དེ་ལྟར་མི་འདོད་པའི་ཕྱིར། ལྡན་མིན་འདུ་བྱེད་དང་འདུས་མ་བྱས་
སོགས་ལུང་རིགས་ཀྱི་མདོ་སྡེ་པ་གཉིས་ཀས་བཏགས་ཡོད་དུ་ཁས་ལེན་པའི་
ཕྱིར་རོ།
211

གསུམ་པ་སེམས་ཙམ་པའི་ལུགས་ལ། བདེན་པ་གཉིས་ཀྱི་དབྱེ་གཞི་
ནི་ཤེས་བྱ་སྟེ། ཆོས་ཉིད་རྣམ་འབྱེད་ལས། འདི་དག་ཐམས་ཅད་མདོར་བསྡུ་
ན༑ ༑བདེན་པ་གཉིས་སུ་ཤེས་བྱ་སྟེ། །ཞེས་གསུངས་པ་ལྟར་རོ། །དེ་ལ་ཀུན་
རྫོབ་བདེན་པའི་མཚན་ཉིད་ནི། ཀུན་ནས་ཉོན་མོངས་པ་སྐྱེ་རུང་གི་ཆོས་སོ།
ཡང་ན་རྣམ་དག་ལམ་གྱི་དམིགས་པ་མཐར་ཐུག་མ་ཡིན་པའི་ཆོས་སོ། །དོན་
དམ་པའི་མཚན་ཉིད་ནི། རྣམ་དག་ལམ་གྱི་དམིགས་པ་མཐར་ཐུག་ཏུ་གྱུར་པའི་
ཆོས་སོ། །ཀུན་རྫོབ་བདེན་པའི་མཚན་གཞི་ནི་གཞན་དབང་དང་ཀུན་བརྟགས་
ཀྱིས་བསྡུས་པའི་ཆོས་སོ། །དོན་དམ་བདེན་པའི་མཚན་གཞི་ནི་བདག་མེད་
གཉིས་ལྟ་བུའོ། །ཀུན་རྫོབ་བདེན་པ་དང་དོན་དམ་བདེན་པ་གང་རུང་ཡིན་ན་
མཚན་ཉིད་གསུམ་གང་རུང་ཡིན་པས་ཁྱབ་ཀྱང་། དེ་གསུམ་གང་རུང་ཡིན་ན་
བདེན་གཉིས་གང་རུང་ཡིན་པས་མ་ཁྱབ་སྟེ། བདག་གཉིས་ལྟ་བུ་ཀུན་བརྟགས་
ཡིན་ཀྱང་བདེན་གཉིས་གང་ཡང་མིན་པའི་ཕྱིར་རོ། དབུ་མ་རྒྱན་འགྲེལ་
ལས༑ གཞན་དབང་ཉིད་ལ་གནས་ཚུལ་མཐར་ཐུག་པའི་དོན་དབང་བཙན་དུ་
བྱས་ན་དོན་དམ་བདེན་པ་དང་། སྣང་ཚུལ་དབང་བཙན་དུ་བྱས་ན་ཀུན་རྫོབ་ཏུ་
བསྡུར་རུང་བ་གནད་ཀྱི་དོན་ཏོ་ཞེས་གསུངས། དེའི་དགོངས་པ་ནི་གནས་ཚུལ་
དབང་བཙན་དུ་བྱས་ན་གཞན་དབང་དེ་གཟུང་འཛིན་གཉིས་ཀྱིས་སྟོང་པའི་ཆོས་
ཅན་གསལ་རིག་ཙམ་འཕགས་པའི་མཉམ་བཞག་ཡེ་ཤེས་ཀྱི་ངོ་ན་ཡང་ཡོད་པར་
འདོད་པས་ན་གནས་ཚུལ་དབང་བཙན་དུ་བྱས་ན་དོན་དམ་བདེན་པ་ཡིན་པའི་དོན་
212

དེ་ཡིན། སྣང་ཚུལ་དབང་བཙན་དུ་བྱས་ན་ཀུན་རྫོབ་ཡིན་པར་གསུངས་པའི་དོན་
ནི་གཞན་དབང་ཉིད་གཟུང་འཛིན་སྣ་ཚོགས་སུ་སྣང་བའི་ཕྱིར་ནའོ། །འོན་ཀྱང་
གཞན་དབང་སྤྱིར་དོན་དམ་བདེན་པར་ཁས་ལེན་དུ་མི་རུང་སྟེ། ཡིད་བཞིན་
མཛོད་ལས གཞན་དབང་ནི་ཆོས་ཅན་དོན་དམ་དང༌། ཡོངས་གྲུབ་ནི་ཆོས་ཉིད་
དོན་དམ་དང་། ཀུན་བརྟགས་ནི་ཀུན་རྫོབ་བདེན་པའོ། །དབུས་མཐའི་འགྲེལ་པ་
ལས༑ དོན་དམ་པའི་བདེན་པ་ནི་ཡོངས་གྲུབ་གཅིག་པུ་ཁོ་ན་སྟེ་གཞན་དབང་དང་
ཀུན་བརྟགས་པ་གཉིས་ནི་དོན་དམ་པར་མི་སྲིད་པའི་ཕྱིར་རོ། །ཞེས་པ་དང་
འགལ་ལོ་སྙམ་ན་མཐུན་སྟེ། གཞན་དབང་ནི་རེ་ཞིག་དོན་བྱེད་ནུས་པ་ཉིད་མྱོང་
བ་གསལ་བ་ཙམ་དུ་ཡོད་པའི་ཆ་ལ་དེ་སྐད་དུ་བརྗོད་པས་ཕྱོགས་དེར་བླན་
པའོ༑ ༑དངོས་པོ་ལ་དང་པོ་ཀུན་རྫོབ། ཕྱི་མ་དོན་དམ་དུ་གནས་སོ། །ཞེས་
གསུངས་པའི་ཕྱིར་རོ། །དེས་ན་དོན་དམ་དང་ཡོངས་གྲུབ་དོན་གཅིག་གོ ། ཀུན་
རྫོབ་བདེན་པའི་སྒྲ་བཤད་ནི། བརྟགས་པ་དང་ཤེས་པ་དང་བརྗོད་པའི་ཀུན་རྫོབ་
གསུམ་གྱི་ངོར་བདེན་པས་ན་ཀུན་རྫོབ་བདེན་པའོ། །དོན་དམ་བདེན་པའི་སྒྲ་
བཤད་ནི། འཕགས་པའི་མཉམ་གཞག་ཡེ་ཤེས་ནི་དམ་པ་ཡིན་ལ། དེའི་དོན་
ཡིན་པས་ན་དོན་དམ་པ་དང༌། སྣང་ཚུལ་དང་གནས་ཚུལ་མཐུན་པས་བདེན་
པའོ༑ ༑
མཚན་ཉིད་གསུམ་གྱི་རྣམ་གཞག་ལ། ཀུན་བརྟགས་ཀྱི་ངོ་བོ་ནི
དང་རྟོག་པས་སྒྲོ་བཏགས་ཀྱི་ཆ་སྟེ། ཐེག་བསྡུས་ལས རྣམ་པ་གང་གི་གཞན་
213

གྱི་དབང་གི་ངོ་བོ་ཉིད་ལ་ཀུན་ཏུ་བརྟགས་པ་དེ་ནི་དེ་ལ་ཀུན་ཏུ་བརྟགས་པའི་ངོ་བོ་
ཉིད་དོ་ཞེས་གསུངས། དེ་ལ་ངོ་བོའི་སྒོ་ནས་དབྱེ་ན་གཉིས་ཏེ། རྣམ་གྲངས་པའི་
ཀུན་བརྟགས་ནི་ཡོངས་གྲུབ་མ་གཏོགས་པའི་དངོས་མེད་ཀྱི་ཆོས་རྣམས་སོ།
མཚན་ཉིད་ཡོངས་སུ་ཆད་པའི་ཀུན་བརྟགསནི། གཟུང་འཛིན་རྒྱང་ཆད་དུ་སྣང་
བ་སོགས་བདག་གཉིས་ལྟ་བུ་ཡུལ་དུ་མ་གྲུབ་ཀྱང་རྟོག་པའི་དབང་གིས་ཡུལ་དུ་
བཞག་པ་རྣམས་སོ། །དེ་ནི་གཞི་མ་གྲུབ་པའི་ཀུན་བརྟགས་ཡིན་ནོ། ། གཉིས་པ་
གཞན་དབང་ལ། རྒྱུ་རྐྱེན་ལས་བྱུང་བའི་དངོས་པོ་གཞན་དབང་གི་ངོ་བོ་
སྟེ༑ ཐེག་བསྡུས་ལས ཇི་ལྟར་ན་གཞན་གྱི་དབང་ཡིན་ལ། ཅིའི་ཕྱིར་ན་གཞན་
གྱི་དབང་ཞེས་བྱ་ཞེ་ན། རང་གི་བག་ཆགས་ཀྱི་ས་བོན་ལས་སྐྱེས་པ་ཡིན་པས་དེ་
ལྟ་བས་ན་རྐྱེན་གྱི་གཞན་དབང་ཡིན་ནོ་ཞེས་གསུངས། དེ་ལ་དབྱེ་ན་གཉིས་
སྟེ༑ དང་པོ་དག་པ་གཞན་དབང་ནི་འཕགས་པའི་མི་རྟོག་ཡེ་ཤེས་དང་སངས་
རྒྱས་ཀྱི་སྐུ་དང་ཞིང་ཁམས་ལྟ་བུའོ།། གཉིས་པ་མ་དག་གཞན་དབང་ནི་མ་དག་
སྣོད་ཀྱི་འཇིག་རྟེན་དང་དེའི་རྒྱུ་ལས་དང་ཉོན་མོངས་དང་ཟག་བཅས་ཀྱི་ཕུང་པོ་ལྔ་
ལྟ་བུའོ། །གསུམ་པ་ཡོངས་གྲུབ་ལ། བདག་གིས་སྟོང་པའི་དེ་བཞིན་ཉིད་
ཡོངས་གྲུབ་ཀྱི་མཚན་ཉིད ཡང་ན་རྣམ་དག་ལམ་གྱི་དམིགས་པ་མཐར་ཐུག་ཏུ་
གྱུར་པའི་དེ་བཞིན་ཉིད་ཡོངས་གྲུབ་ཀྱི་ངོ་བོ་སྟེ། ཐེག་བསྡུས་ལས། ཇི་ལྟར་ན་
ཡོངས་སུ་གྲུབ་པ་ཉིད་ཡིན་ལ། ཅིའི་ཕྱིར་ན་ཡོངས་སུ་གྲུབ་པ་ཞེས་བྱ་ཞེ་
ན༑ གཞན་དུ་མི་འགྱུར་བའི་ཕྱིར་ཡོངས་སུ་གྲུབ་པའོ། །རྣམ་པར་དག་པའི་
214

དམིགས་པ་དང་དགེ་བའི་ཆོས་ཐམས་ཅད་ཀྱི་མཆོག་ཡིན་པའི་ཕྱིར་མཆོག་གི་
དོན་གྱིས་ཡོངས་སུ་གྲུབ་པ་ཞེས་བྱའོ་ཞེས་གསུངས དབྱེ་ན། གང་ཟག་གི་
བདག་མེད་དང་ཆོས་ཀྱི་བདག་མེད་ཀྱི་དབང་དུ་བྱས་པའི་ཡོངས་གྲུབ་གཉིས་
ཏེ༑ དབུས་མཐའ་ལས། རྣམ་དག་སྤྱོད་ཡུལ་རྣམ་གཉིས་སོ། ཞེས་གསུངས་
པའི་ཕྱིར་རོ། །
བཞི་པ་དབུ་མ་པ་ལའང་རང་རྒྱུད་པ་དང་ཐལ་འགྱུར་བ་གཉིས་
ལས༑ དང་པོ་རང་རྒྱུད་པའི་ལུགས་ཀྱི་བདེན་གཉིས་བཤད་པ་ལ། གྲུབ་མཐའ་
མཛོད་ལས་དང་པོ་ལ་དབྱེ་བ་དང་མཚན་ཉིད་གཉིས་ལས། དབྱེ་བ་ལ་ལྔ་
སྟེ༑ དབྱེ་གཞི། དབྱེ་དོན། ངེས་ཚིག། རབ་ཏུ་དབྱེ་བ། གྲངས་ངེས་པའོ།
དང་པོ་ནི་ཤེས་བྱ་ཙམ་མོ། །གཉིས་པ་ནི། སྤྱིར་མཚན་ཉིད་ཀྱི་ལྡོག་པ་ཙམ་ཡང་
ཐ་དད་མེད་པ་མིང་གི་རྣམ་གྲངས་དང་། ངོ་བོ་ཐ་དད་པ་དང་། ངོ་བོ་གཅིག་ལ་
ལྡོག་པ་ཐ་དད་པ་དང་། གཅིག་པ་བཀག་ཙམ་གྱི་ཐ་དད་དང་བཞི་ལས། འདིར་
ཐ་མ་འདོད་དེ། དེ་ཉིད་ལས། དེས་ན་དོན་དམ་པའི་བདེན་པ་སྤྲོས་པ་ཐམས་ཅད་
དང་བྲལ་བ་དེ་ཀུན་རྫོབ་ཀྱི་བདེན་པ་ལས་དངོས་པོ་གཞན་དང་དེ་ཉིད་དུའང་
བརྗོད་དུ་མེད་པ་གཅིག་པ་བཀག་ཙམ་གྱིས་ཐ་དད་ཡིན་ནོ། །ཞེས་གསུངས་པས་
བདེན་གཉིས་ངོ་བོ་གཅིག་ལ་ལྡོག་པ་ཐ་དད་དུ་མི་འདོད་པར་གསལ་ལོ།
གསུམ་པ་ངེས་ཚིག་ལ་ཀུན་རྫོབ་བདེན་པའི་ངེས་ཚིག་ནི། དེ་ཉིད་ལས ངེས་
ཚིག་གམ་མིང་གི་དོན་ནི་སམ་བྲྀ་ཏ་ཞེས་བྱ་བ་སྒྲིབ་པར་བྱེད་པས་ན་ཀུན་རྫོབ་
215

སྟེ༑ ཡང་དག་པའི་དོན་ལ་སྒྲིབ་པར་བྱེད་པ་འཁྲུལ་པའི་ཤེས་པའོ །དེའི་ཡུལ་
དུ་བདེན་པས་ན་བདེན་པ་སྟེ། གཟུགས་ལ་སོགས་པ་སྣ་ཚོགས་པའི་ཆོས་སྣང་
ཚོད་པའི་ངོ་བོ་རྨི་ལམ་དང་འདྲ་བ་འདི་ཉིད་དོ་ཞེས་གསུངས། དེ་ནི་ཐལ་འགྱུར་
པའི་ལུགས་ཀྱི་ཀུན་རྫོབ་ཀྱི་ངེས་ཚིག་དང་ཡང་མཐུན་ཏེ། དབུ་མ་འཇུག་པ་
ལས༑ གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་གསུངས་པ་ལྟར་
རོ༑ ༑དོན་དམ་བདེན་པའི་ངེས་ཚིག་ནི། དེ་ཉིད་ལས། པ་ར་མ་ཨརྠ་ཞེས་
པས༑ ངེས་པར་ལེགས་པ་དོན་དུ་གཉེར་བ་རྣམས་ཀྱི་གཉེར་བྱའི་འབྲས་བུ་ཡིན་
པས་དོན་དམ་པ། དེ་ཉིད་བློ་མ་འཁྲུལ་པའི་ངོ་བོ་རིག་པའི་ཤེས་པའོ། །དེ་ཉིད་
གྱ་ནོམ་པ་མཆོག་ཏུ་གྱུར་པ་ཡིན་པས་ཀྱང་དམ་པ་སྟེ། བློ་མ་འཁྲུལ་པ་དེའི་ཡུལ་
དུ་བདེན་པས་བདེན་པ་སྟེ་དེ་བཞིན་ཉིད་དམ་ཞེས་གསུངས་པ་ལྟར་རོ། །བཞི་པ་
དབྱེ་བ་ནི། དེ་ཉིད་ལས། རབ་ཏུ་དབྱེ་བ་ནི་གཉིས་ཏེ། དོན་དམ་པ་དང་ཀུན་རྫོབ་
ཀྱི་བདེན་པའོ། དེ་སྐད་དུའ ང་ཡབ་སྲས་མཇལ་བའི་མདོ་ལས། འཇིག་རྟེན་
མཁྱེན་པས་བདེན་པ་འདི་གཉིས་ཏེ། །ཁྱེད་ཀྱིས་གཞན་ལས་མ་གསན་རང་གིས་
གཟིགས། །དེ་ནི་ཀུན་རྫོབ་བདེན་དང་དོན་དམ་སྟེ། །བདེན་པ་གསུམ་པ་གང་
ཡང་མ་མཆིས་སོ། །ཞེས་སོ། །ལྔ་པ་གྲངས་ངེས་ནི། དེ་ཉིད་ལས་གྲངས་ངེས་
པ་ནི་ཤེས་བྱ་གཟུགས་ལ་སོགས་པ་འདི་དག་ཡོད་པ་དང་མེད་པ་ལ་སོགས་པ་
གཉིས་བཅས་ཐམས་ཅད་ལས་འདས་པ་ཡིན་པ་བཀག་པ་ཙམ་གྱིས་གཉིས་དང་
བཅས་པར་ངེས་ཏེ། བར་གྱི་ཕུང་པོ་གསུམ་པ་བསལ་བས་གཉིས་དང་བཅས་པ་
216

དང་ཞེས་གསུངས་པ་ལྟར་རོ།
གཉིས་པ་མཚན་ཉིད་ནི། དེ་ཉིད་ལས། བདེན་པ་ཙམ་གྱི་མཚན་ཉིད་
ནི༑ ཆོས་གང་ཞིག་རང་བཞིན་མེད་པ། ཀུན་རྫོབ་བདེན་པའི་མཚན་ཉིད་
ནི༑ ཆོས་ཅན་གང་ཞིག་རིགས་པས་དཔྱད་མི་བཟོད་པ། དོན་དམ་བདེན་པའི་
མཚན་ཉིད་ནི། གང་ཞིག་རིགས་པས་དཔྱད་བཟོད་པའོ། །ཞེས་གསུངས། དོན་
དམ་བདེན་པའི་མཚན་ཉིད་འདི་ཡི་གེ་ཆད་པར་སྣང་སྟེ། གོང་གི་ཀུན་རྫོབ་བདེན་
པའི་མཚན་ཉིད་ཀྱི་བབ་དང་བསྟུན་ན་དོན་དམ་བདེན་པའི་མཚན་ཉིད་ལ་ཆོས་ཉིད་
གང་ཞིག་རིགས་པས་དཔྱད་བཟོད་པའོ། །ཞེས་པ་ལྟ་བུར་སྣང་ངོ་། །རིགས་
པས་དཔྱད་བཟོད་མི་བཟོད་ཀྱི་དོན་ལ། དེ་ཉིད་ལས། མཐར་ཐུག་དཔྱོད་པའི་
རིགས་པས་དགག་པར་ནུས་པ་ལ་དཔྱད་མི་བཟོད་པ་ཟེར་ཞིང་། རིགས་པ་གང་
གིས་ཀྱང་དགག་པར་མི་ནུས་པ་ལ་དཔྱད་བཟོད་པ་ཞེས་བྱའོ། །ཞེས་གསུངས་
པའི་དགོངས་པ་བཙལ་དགོས་ཏེ ཡོངས་གྲགས་རིགས་པ་གང་གིས་ཀྱང་
དགག་མི་ནུས་པ་འདི་བདེན་གྲུབ་ཀྱི་ཚད་དུ་བཞག་པས་སོ། །རང་རྒྱུད་པའི་
ལུགས་ལ་དོན་དམ་བདེན་པ་བདེན་གྲུབ་ཏུ་ཁས་ལེན་མཁན་སྔོན་དུས་ཕྱ་པ་ཆོས་
སེང་སོགས་བྱུང་བར་ཡིག་ཆ་འགའ་ལས་གསལ་ཡང་རང་ལུགས་ནི་མི་འཐད་
དེ༑ དབུ་མ་རྒྱན་འགྲེལ་དུ་བདེན་གྲུབ་འདོད་པའི་དབུ་མ་པ་སུ་ཡང་མེད་པར་
གསུངས་པའི་ཕྱིར། ཁོ་བོའི་བསམ་ཚུལ་ནི་དོན་དམ་དཔྱོད་པའི་རིགས་ཤེས་ཀྱི་
ངོར་ཡོད་པ་ལ་ཀུན་མཁྱེན་ཆོས་རྗེས་རིགས་པ་གང་གིས་ཀྱང་འགོག་མི་ནུས་པ་
217

ཞེས་གསུངས་པ་འདྲ་སྟེ། སྤྱིར་བདེན་པར་གྲུབ་ན་རིགས་ཤེས་ངོར་གྲུབ་དགོས་
ཀྱང་༑ རིགས་ཤེས་ཀྱི་ངོར་གྲུབ་ན་བདེན་པར་གྲུབ་མི་དགོས་པའི་ཕྱིར། དེའི་རྒྱུ་
མཚན་ཡང་བུམ་པ་ལྟ་བུ་ཞིག་བདེན་པར་གྲུབ་ན་དོན་དཔྱོད་ཚད་མས་རྙེད་དགོས་
ཏེ༑ དོན་དཔྱོད་ཚད་མ་དེ་བུམ་པ་དོན་དམ་པར་ཡོད་མེད་དཔྱོད་བྱེད་ཡིན་པའི་
ཕྱིར༑ དེས་ན་བུམ་པའི་གནས་ལུགས་དེ་དོན་དཔྱོད་ཚད་མས་རྙེད་ཀྱང་བདེན་
པར་མེད་པར་རྙེད་པ་ཡིན་གྱི། བུམ་པའི་གནས་ལུགས་དཔྱོད་ནས་དེ་བདེན་པར་
ཡོད་པར་རྙེད་པ་མ་ཡིན་པའི་ཕྱིར་རོ། །ཀུན་རྫོབ་བདེན་པ་ལ་དབྱེ་ན་གཉིས་ཡོད་
དེ༑ བདེན་གཉིས་ལས། སྣང་དུ་འདྲ་ཡང་དོན་བྱེད་དང༌། །ནུས་པའི་ཕྱིར་དང་
མི་ནུས་ཕྱིར། །ཡང་དག་ཡང་དག་མ་ཡིན་པའི། །ཀུན་རྫོབ་ཀྱི་ནི་དབྱེ་བའང་
བྱེད༑ ༑ཅེས་གསུངས་པ་ལྟར་རོ། །དེའི་མཚན་ཉིད་ནི། གྲུབ་མཐའ་མཛོད་
ལས༑ དཔྱད་མི་བཟོད་པའི་ཤེས་བྱ་དོན་བྱེད་ནུས་པ་ཡང་དག་པའི་ཀུན་རྫོབ་ཀྱི་
མཚན་ཉིད། དཔྱད་མི་བཟོད་པའི་ཤེས་བྱ་དོན་བྱེད་མི་ནུས་པ་ལོག་པའི་ཀུན་རྫོབ་
ཀྱི་མཚན་ཉིད། ཅེས་གསུངས། དེའི་དོན་ནི་ཐ་སྙད་ཚད་མའི་རྙེད་དོན་གང་ཞིག་
རང་སྣང་བའི་བློ་ལ་སྣང་བ་ལྟར་དོན་བྱེད་ནུས་པའི་ཆོས་ཡང་དག་ཀུན་རྫོབ་
དང་༑ དེ་ལྟར་དོན་བྱེད་མི་ནུས་པའི་ཆོས་ལ་ལོག་པའི་ཀུན་རྫོབ་བདེན་པར་
བཞག་པ་ཡིན་ནོ། །འདི་པའི་ལུགས་ལ་ཡང་དག་དང་ལོག་པའི་ཀུན་རྫོབ་བདེན་
པ་གང་རུང་ཡིན་ན་ཤེས་བྱ་ཡིན་དགོས་ཏེ། མཚན་ཉིད་ཀྱི་ཟུར་ལ་ཤེས་བྱ་ཞེས་
གསུངས་པའི་ཕྱིར། མཚན་ཉིད་འདི་སྒྲས་ཟིན་ཚོད་ལྟར་ན་ཡང་དག་ཀུན་རྫོབ་ལ་
218

དངོས་པོ་དང་། ལོག་པའི་ཀུན་རྫོབ་ལ་རྟག་པས་ཁྱབ་པར་སེམས་ཀྱང་། དབུ་
མ་བདེན་གཉིས་འགྲེལ་པ་ལས་། ཤེས་པ་ལ་གསལ་བར་སྣང་བའི་རྣམ་པ་ཅན་དུ་
འདྲ་ཡང་ཇི་ལྟར་སྣང་བ་བཞིན་དུ་དོན་བྱེད་པ་ལ་མི་བསླུ་བ་དང་བསླུ་བའི་ཁྱད་
པར་ཤེས་པར་བྱས་ཏེ་ཆུ་ལ་སོགས་པ་དང་སྨིག་རྒྱུ་ལ་སོགས་པ་ཡང་དག་དང་
ཡང་དག་མ་ཡིན་པ་རྟོགས་སོ་ཞེས་དང་། ཇོ་བོས་མཛད་པའི་བདེན་གཉིས་ལ་
འཇུག་པ་ལས་ཀྱང་། ཀུན་རྫོབ་རྣམ་པ་གཉིས་འདོད་དེ། །ལོག་པ་དང་ནི་ཡང་
དག་གོ །དང་པོ་གཉིས་ཏེ་ཆུ་ཟླ་དང༌། །གྲུབ་མཐའ་ངན་པའི་རྟོག་པའོ། །ཞེས་
པའི་ལུང་ལ་དཔགས་ན་ཆུ་དང་ཟླ་བ་ལྟ་བུ་སྣང་བ་ལྟར་དུ་དོན་བྱེད་ནུས་པས་ཡང་
དག་ཀུན་རྫོབ་དང༌། སྨིག་རྒྱུ་དང་ཆུ་ཟླ་ལྟ་བུ་སྣང་ཡང་སྣང་བ་ལྟར་དུ་དོན་བྱེད་
མི་ནུས་པས་ལོག་པའི་ཀུན་རྫོབ་བོ། །ཡང་དག་ཀུན་རྫོབ་ལ་དངོས་པོས་
ཁྱབ༑ ལོག་པའི་ཀུན་རྫོབ་ལ་གཟུགས་བརྙན་ལྟ་བུ་དངོས་པོ་དང་། དོན་སྤྱི་ལྟ་བུ་
རྟག་པའི་ཆོས་གཉིས་ཡོད་དོ། །དོན་དམ་བདེན་པ་ལ་སྒྲ་བརྗོད་རིགས་ཀྱིས་དབྱེ་
ན་བཞི་སྟེ། རིགས་ཤེས་ཚད་མ་དང༌། འཕགས་པའི་མཉམ་གཞག་ཡེ་ཤེས་
གཉིས་ཡུལ་ཅན་དོན་དམ་དང༌། དེ་གཉིས་ཀྱི་ཡུལ་རྣམ་གྲངས་པའི་དོན་དམ་
དང་༑ རྣམ་གྲངས་མིན་པའི་དོན་དམ་གཉིས་སོ། །དོན་དཔྱོད་ཚད་མ་དང་མཉམ་
གཞག་ཡེ་ཤེས་གཉིས་ལ་དོན་དམ་ཞེས་པའི་སྒྲས་བསྟན་ཚུལ་ནི། གྲུབ་མཐའ་
མཛོད་ལས། ལེགས་པའི་དོན་དུ་གཉེར་བ་རྣམས་ཀྱི་གཉེར་བྱའི་འབྲས་བུ་ཡིན་
པས་དོན་དམ་དང་། དེ་གཉིས་ཀྱི་ཡུལ་རྣམ་གྲངས་པའི་དོན་དམ་དང་། དེ་ཉིད་
219

བློ་མ་འཁྲུལ་པའི་རིགས་པའི་ཤེས་པའོ། །ཞེས་སྔར་དྲངས་པ་ལྟར་དང་། དབུ་
མ་བདེན་གཉིས་ལས། བསླུ་བ་མེད་པའི་རིག་པ་ནི་དོན་དམ་ཡིན་ཏེ། ཞེས་
དང་༑ དབུ་མ་སྣང་བ་ལས་ཀྱང་། ཡང་དག་པའི་ཐོས་པ་དང་བསམ་པ་དང་
སྒོམ་པ་ལས་བྱུང་བའི་ཤེས་པ་ཐམས་ཅད་ནི་ཕྱིན་ཅི་མ་ལོག་པའི་ཡུལ་ཅན་ཡིན་
པའི་ཕྱིར་དོན་དམ་པ་ཞེས་བྱ་སྟེ། ཞེས་གསུངས་པའི་ཕྱིར ཕྱི་མ་ཡུལ་དོན་དམ་
གཉིས་པོའང་། བདེན་གཉིས་ལས། སྐྱེ་བ་ལ་སོགས་བཀག་པ་ཡང་། ཡང་
དག་པ་དང་མཐུན་པའི་ཕྱིར། །དོན་དམ་ཡིན་པར་ཁོ་བོ་འདོད། ཅེས་
དང༑ དབུ་མ་སྣང་བ་ལས་ཀྱང་། དེ་ལྟར་ན་སྐྱེ་བ་མེད་པ་འདི་ཡང་དོན་དམ་པ་
དང་མཐུན་པའི་ཕྱིར་དོན་དམ་པ་ཞེས་བྱའི། དངོས་སུ་ནི་མ་ཡིན་ཏེ། དངོས་སུ་
ནི་དོན་དམ་པ་སྤྲོས་པ་ཐམས་ཅད་ལས་འདས་པའི་ཕྱིར། ཞེས་གསུངས་པའི་
ཕྱིར་རོ། །དོན་དམ་མཚན་ཉིད་པ་ནི་ཕྱི་མ་གཉིས་ཁོ་ནའོ། །སྤྱིར་དབུ་མ་རང་
རྒྱུད་པ་ལ་མདོ་སྡེ་སྤྱོད་པ་དང་། རྣལ་འབྱོར་སྤྱོད་པའི་དབུ་མ་པ་གཉིས་ལས་
ཡོངས་སུ་མ་གྲགས་ཀྱང་། བྱེ་སྨྲ་སྤྱོད་པའི་དབུ་མ་རང་རྒྱུད་པ་ཡང་ཡོད་པར་
མངོན་ཏེ། གྲུབ་མཐའ་མཛོད་ལས། ཀུན་རྫོབ་བདེན་པའི་ཕྱོགས་འཛིན་པའི་
དབུ་མ་པ་ཁ་ཅིག་བྱེ་བྲག་ཏུ་སྨྲ་བ་དང་མཐུན་པར་སྨྲ་སྟེ ཞེས་དབུ་མ་རང་རྒྱུད་
པའི་དབྱེ་བར་གསུངས་པའི་ཕྱིར་རོ། །
གཉིས་པ་དཔལ་ལྡན་དབུ་མ་ཐལ་འགྱུར་པའི་བདེན་གཉིས་ཀྱི་རྣམ་
གཞག་ལ། དབྱེ་གཞི། དབྱེ་བ། མཚན་ཉིད། སྒྲ་བཤད། གྲངས་ངེས་དང་ལྔ་
220

ལས༑ དང་པོ་ནི། གྲུབ་མཐའ་མཛོད་ལས། སྤྱིར་ཐུན་མོང་བའི་དབྱེ་གཞི་
མཚན་ཉིད་པ་མེད་མོད་ཀྱི། འཇིག་རྟེན་པའི་བློ་ངོ་ན་བདེན་པ་མ་ཡིན་པ་ལས་
ལོག་ཙམ་གྱི་བདེན་པ་ཙམ་ཞིག་གནས་པ་ལ་བྱ་སྟེ། རིགས་པ་དྲུག་ཅུ་པའི་
འགྲེལ་པ་ལས། བདེན་པ་གཉིས་སུ་འཇིག་རྟེན་པའི་བློ་ལ་ལྟོས་ནས་འཇོག་གོ
ཞེས་སོ། །ཡང་ན་རང་བཞིན་མེད་པ་ཙམ་ཞིག་དབྱེ་གཞིར་བྱ་སྟེ། འཇུག་པ་
ལས༑ བདེན་པ་གཉིས་སུའང་རང་བཞིན་མེད་པའི་ཕྱིར། །འདི་དག་རྟག་པ་མ་
ཡིན་ཆད་པ་མིན། །ཞེས་སོ། །ཞེས་གསུངས།
གཉིས་པ་ནི། ཀུན་རྫོབ་དང་དོན་དམ་བདེན་པ་གཉིས་ཏེ། འཇུག་པ་
ལས༑ དངོས་ཀུན་ཡང་དག་རྫུན་པར་མཐོང་བ་ཡི། དངོས་རྙེད་ངོ་བོ་གཉིས་ནི་
འཛིན་པར་འགྱུར། །ཡང་དག་མཐོང་ཡུལ་གང་དེ་དེ་ཉིད་དེ། །མཐོང་བ་རྫུན་པ་
ཀུན་རྫོབ་བདེན་པར་གསུངས། །ཞེས་གསུངས་པ་ལྟར་དངོས་པོ་ཀུན་ལ་ངོ་བོ་
གཉིས་རེ་ཡོད་དེ་དཔེར་ན་བུམ་པ་ལྟ་བུ་གཅིག་ལ་ཡང་ལྟོ་ལྡིར་བ་ལྟ་བུ་ཀུན་རྫོབ་
དང་སྟོང་ཉིད་ལྟ་བུ་དོན་དམ་པའི་ངོ་བོ་གཉིས་ཡོད་པ་བཞིན་ཀུན་ལ་རིགས་འགྲེ་
དགོས་སོ།
གསུམ་པ་ནི། གྲུབ་མཐའ་རིན་པོ་ཆེ་ལས། མཚན་ཉིད་ལ་གཉིས་
ལས༑ ཀུན་རྫོབ་ཀྱི་མཚན་ཉིད་གཟུང་འཛིན་སྤྲོས་པ་དང་བཅས་པའི་རྣམ་པར་
སྣང་བའོ། །ཞེས་དང་། དོན་དམ་བདེན་པའི་མཚན་ཉིད་ནི། གཟུང་འཛིན་སྤྲོས་
པ་དང་བྲལ་བའི་ངོ་བོ་སྟེ། ཞེས་གསུངས་པ་ལྟར་རོ། །ཀུན་རྫོབ་ལ་དབྱེ་ན་
221

གཉིས་ཡོད་དེ། ཡང་དག་ཀུན་རྫོབ་དང་ལོག་པའི་ཀུན་རྫོབ་གཉིས་སོ། ། དེ་ལ་
དང་པོའི་མཚན་ཉིད་ནི། ཀུན་རྫོབ་བདེན་པ་གང་ཞིག་འཕྲལ་གྱི་འཁྲུལ་རྒྱུས་མ་
བསླད་པའི་འཇིག་རྟེན་རང་དགའ་བའི་ཐ་སྙད་ཚད་མས་རྫུན་པར་རྟོགས་མི་ནུས་
པའི་ཆོས། གཉིས་པའི་མཚན་ཉིད་ནི། འཕྲལ་གྱི་འཁྲུལ་རྒྱུས་མ་བསླད་པའི་
འཇིག་རྟེན་རང་དགའ་བའི་ཐ་སྙད་ཚད་མས་རྫུན་པར་རྟོགས་ནུས་པའོ། །འཇིག་
རྟེན་རང་དགའ་བའི་ཐ་སྙད་ཚད་མ་ཞེས་པ་ནི་སྟོངཉིད་ལ་བློ་ཁ་ཕྱོགས་མ་མྱོང་
བའི་ཐ་སྙད་ཚད་མ་ལ་གོ་དགོས། དེས་ན་ཀ་བ་ཆོས་ཅན། ཡང་དག་ཀུན་རྫོབ་
ཡིན་ཏེ། ཁྱོད་འཕྲལ་གྱི་འཁྲུལ་རྒྱུས་མ་བསླད་པའི་འཇིག་རྟེན་རང་དགའ་བའི་ཐ་
སྙད་ཚད་མས་རྫུན་པར་རྟོགས་མི་ནུས་པའི་ཆོས་ཡིན་པའི་ཕྱིར། སྐྲ་ཤད་འཛིན་
པའི་དབང་ཤེས་ཆོས་ཅན། ལོག་པའི་ཀུན་རྫོབ་བདེན་པ་ཡིན་ཏེ། ཁྱོད་འཕྲལ་གྱི་
འཁྲུལ་རྒྱུས་མ་བསླད་པའི་འཇིག་རྟེན་རང དགའ་བའི་ཐ་སྙད་ཚད་མས་རྫུན་པར་
རྟོགས་ནུས་པའི་ཕྱིར་ཏེ། དེས་ཁྱོད་ལོག་ཤེས་ཡིན་པར་རྟོགས་པའི་
ཕྱིར༑ འཇུག་པར། མཐོང་བ་བརྫུན་པའང་རྣམ་པ་གཉིས་ཡིན་ཏེ། །དབང་པོ་
གསལ་དང་དབང་པོ་སྐྱོན་ཅན་ནོ། །སྐྱོན་ལྡན་དབང་པོ་རྣམས་ཀྱི་ཤེས་པ་ནི།
དབང་པོ་ལེགས་གྱུར་ལ་ལྟོས་ལོག་པར་འདོད། །ཅེས་གསུངས། ལོག་པའི་
ཀུན་རྫོབ་དེ་ལ་ཡང་དེ་ཉིད་ལས། གནོད་པ་མེད་པའི་དབང་པོ་དྲུག་རྣམས་ཀྱི།
གཟུང་བ་གང་ཞིག་འཇིག་རྟེན་གྱིས་རྟོགས་ཏེ། །འཇིག་རྟེན་ཉིད་ལས་བདེན་ཡིན་
ལྷག་མ་ནི། །འཇིག་རྟེན་ཉིད་ལས་ལོག་པར་རྣམ་པར་བཞག །ཅེས་པས་གཙོ་བོ་
222

ཞེན་ཡུལ་ཡོད་པའི་ལོག་པའི་ཀུན་རྫོབ་བསྟན། སྒྱུ་མ་སྨིག་རྒྱུ་སོགས་ལ་
བརྟགས་པ་གང་། དེ་དག་འཇིག་རྟེན་ལས་ཀྱང་ཡོད་མ་ཡིན། །ཞེས་པས་ཞེན་
ཡུལ་གཞི་མ་གྲུབ་པའི་ལོག་པའི་ཀུན་རྫོབ་བསྟན་ཏོ། །དབུ་མ་རང་རྒྱུད་པའི་
ལུགས་ལ་ཡུལ་ཅན་ལོག་པའི་ཀུན་རྫོབ་ཏུ་མི་འཇོག་ཏེ། ཤེས་པ་ཡིན་ན་སྣང་བ་
ལྟར་དུ་དོན་བྱེད་ནུས་པས་ཁྱབ་པའི་ཕྱིར། ཐལ་འགྱུར་པའི་ལུགས་ལ་ཡུལ་ལོག་
པའི་ཀུན་རྫོབ་ཡིན་ན་དེ་ལ་ལོག་པར་འཛིན་པའི་ཤེས་པའང་ལོག་པའི་ཀུན་རྫོབ་
ཡིན་ཏེ། འཇིག་རྟེན་རང་དགའ་བའི་ཐ་སྙད་ཚད་མས་ཀྱང་ཡུལ་རྫུན་པ་ཡིན་ན་
ཡུལ་ཅན་ཡང་རྫུན་པའམ་ལོག་ཤེས་སུ་རྟོགས་ནུས་པའི་ཕྱིར་རོ། །འདིར་མཁས་
པའི་དབང་པོ་འགའ་ཞིག་ཡང་དག་ཀུན་རྫོབ་དང་ཐ་སྙད་བདེན་པ་དོན་གཅིག ཐ་
སྙད་བདེན་པ་ཡིན་ན་ཀུན་རྫོབ་བདེན་པ་ཡིན་པས་ཁྱབ་ཀྱང་ཀུན་རྫོབ་བདེན་པ་
ཡིན་ན་ཐ་སྙད་བདེན་པ་ཡིན་པས་མ་ཁྱབ་པའི་མུ་ལོག་པའི་ཀུན་རྫོབ་མཐའ་དག་
འཇོག༑ དེ་བཞིན་དུ་སྐྲ་ཤད་ཐ་སྙད་དུ་ཡང་མེད་པ་བཞིན་དུ་དེ་འཛིན་པའི་ཤེས་པ་
ཡང་ཐ་སྙད་དུ་ཡང་མེད་པར་བཞེད དེ་ལ་བརྟག་ན་ཐ་སྙད་བདེན་པ་ཞེས་པའི་
དོན་ནི་དོན་དམ་རྟོགས་པའི་ཐབས་ཤིག་ལ་བཞེད་པར་སྣང་། དེ་ཡང་བུམ་པ་ལྟ་
བུ་ལ་མཚོན་ན་བུམ་པ་ཆོས་ཅན་དུ་བཟུང་ནས་བུམ་པའི་སྟེང་དུ་དོན་དམ་བདེན་པ་
རྟོགས་རྒྱུ་ཡོད་པ་ལས་གཞན་ཐ་སྙད་བདེན་པ་ཐབས་སུ་གྱུར་པ་དང་ཞེས་པའི་
དོན་བཞག་དཀའ། དེ་ལྟར་ན་བྱད་བཞིན་གྱི་གཟུགས་བརྙན་ཡང་ཐ་སྙད་བདེན་
པར་ཐལ། བྱད་ཀྱི་གཟུགས་བརྙན་ཆོས་ཅན་དུ་བཟུང་ནས་དེ་སྟོང་ཉིད་དུ་རྟོགས་
223

རྒྱུ་ཡོད་པའི་ཕྱིར། དེ་བཞིན་དུ་ཡུལ་མེད་ན་ཐ་སྙད་དུའང་དེ་འཛིན་པའི་ཡུལ་ཅན་
མེད་དགོས་ན། བདག་ལས་སྐྱེ་བར་འདོད་པའི་ལོག་རྟོག་ཆོས་ཅན། ཐ་སྙད་
དུའང་མེད་པར་ཐལ། བདག་སྐྱེ་ཐ་སྙད་དུ་ཡང་མེད་པའི་ཕྱིར། འདོད་ན་དེ་
ལྟར་འདོད་པའི་གྲངས་ཅན་པའང་མེད་པར་ཐལ་ལོ། །ཁོ་བོ་ནི་ཡང་དག་ཀུན་
རྫོབ་དང་ལོག་པའི་ཀུན་རྫོབ་གཉིས་གཅིག་ཡིན་ན་གཅིག་མ་ཡིན་པས་ཁྱབ་
ཀྱང༑ ཐ་སྙད་བདེན་པ་དང་ལོག་པའི་ཀུན་རྫོབ་ལ་མུ་བཞི་བཞག་སྟེ། ཐ་སྙད་
བདེན་པ་ཡིན་ལ་ལོག་པའི་ཀུན་རྫོབ་མིན་པའི་མུ་ཡང་དག་ཀུན་རྫོབ། ལོག་པའི་
ཀུན་རྫོབ་ཡིན་ལ་ཐ་སྙད་བདེན་པ་མིན་པའི་མུ་སྐྲ་ཤད་དང་ཕྱི་རོལ་པའི་བདག་
རྟག་པ་སོགས། གཉིས་ཀ་ཡིན་པའི་མུ་ནི་གཟུགས་བརྙན་དང་གྲངས་ཅན་པའི་
རྒྱུད་ཀྱི་བདག་སྐྱེ་འདོད་པའི་ལོག་རྟོག་ལྟ་བུ། གཉིས་མིན་ནི་སླའོ། །ཡུལ་མེད་
ན་ཡུལ་ཅན་མེད་པས་ཁྱབ་པ་ནི་དོན་དམ་གཏན་འབེབས་ཀྱི་གནས་སྐབས་སུ་
ཡིན་ཏེ དཔེར་ན་རིགས་པས་དཔྱད་ཚེ་མྱུ་གུ་མེད་ན་ས་བོན་མི་གྲུབ་ས་བོན་མ་
གྲུབ་ན་མྱུ་གུ་མེད་པས་ཁྱབ་ཀྱང་། ཐ་སྙད་མ་དཔྱད་པའི་ཚེ་མྱུ་གུ་མེད་པའི་སྔ་
ལོགས་སུའང་ས་བོན་འཇོག་ནུས་པ་བཞིན་ནོ་སྙམ། འོན་ཀྱང་དེ་ནི་དཀའ་བའི་
གནས་ཏེ་དོན་གྱི་གནད་ལ་རེག་པར་དཀའ་བས་རང་གི་ཀུན་རྟོག་གི་རི་མོ་ཙམ་དུ་
བས་སོ། །
བཞི་པ་སྒྲ་བཤད་ལ། ཀུན་རྫོབ་ལ་ཡུལ་གྱི་ངོས་ནས་སྒྲ་བཤད་པ་
དང་༑ ཡུལ་ཅན་གྱི་ངོས་ནས་སྒྲ་བཤད་པ་གཉིས་ལས། དང་པོ་ནི། མ་དག་
224

པའི་ས་རྡོ་རི་བྲག་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་
ཪི་རྒྱུ་
མཚན་ཡོད་དེ། བློ་ཀུན་རྫོབ་པ་གཏི་མུག་བདེན་འཛིན་གྱི་ངོར་བདེན་པའི་
ཕྱིར༑ གཉིས་པ་ནི། གཏི་མུག་བདེན་འཛིན་ཆོས་ཅན། ཁྱོད་ལ་ཀུན་རྫོབ་བདེན་
པ་ཞེས་པའི་རྒྱུ་མཚན་ཡོད་དེ། གནས་ལུགས་ཀྱི་རང་བཞིན་མཐོང་བ་ལ་སྒྲིབ་
པའི་ཕྱིར་ཏེ། འཇུག་པ་ལས། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ
ཞེས་གསུངས་པའི་ཕྱིར་རོ། །དོན་དམ་བདེན་པའི་སྒྲ་བཤད་ནི། སྤྲོས་བྲལ་ཆོས་
ཅན༑ ཁྱོད་ལ་དོན་དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་དོན་
ཡང་ཡིན དམ་པའང་ཡིན། བདེན་པ་ཡང་ཡིན་པའི་ཕྱིར། དོན་ཡིན་
ཏེ༑ འཕགས་པའི་མཉམ་གཞག་ཡེ་ཤེས་ཀྱིས་རྙེད་དོན་ཡིན་པའི་ཕྱིར། དམ་པ་
ཡིན་ཏེ། ཤེས་བྱའི་ནང་ནས་མཆོག་ཡིན་པའི་ཕྱིར། བདེན་པ་ཡིན་ཏེ། གནས་
ཚུལ་དང་སྣང་ཚུལ་མཐུན་པ་ཡིན་པའི་ཕྱིར དེ་ཡང་ཚིག་གསལ་ལས། དོན་
ཡང་ཡིན་ལ་དམ་པ་ཡང་ཡིན་པས་ན་དོན་དམ་པའོ། དེ་ཉིད་བདེན་པ་ཡང་ཡིན་
པས་དོན་དམ་པའི་བདེན་པའོ། །ཞེས་གསུངས་པའི་ཕྱིར་རོ།
ལྔ་པ་གྲངས་ངེས་ནི། གྲུབ་མཐའ་རིན་པོ་ཆེ་ལས། གྲངས་ངེས་
ནི༑ སྤྲོས་པ་ལས་གྲོལ་མ་གྲོལ་དངོས་འགལ་དུ་ངེས་པས་སྒྲུབ་ཕྱོགས་དང་
དགག་ཕྱོགས་ཀྱི་ཕུང་པོ་གསུམ་པ་ཁེགས་པས་གཉིས་སུ་གྲངས་ངེས་སོ་ཞེས་
གསུངས༑
གཉིས་པ་གཞུང་་དོན་ལ། བདེན་གཉིས་ཀྱི་དབྱེ་གཞི། བདེན་གཉིས་
225

ཀྱི་མཚན་ཉིད བདེན་གཉིས་ཀྱི་གྲངས་ངེས། བདེན་གཉིས་ཀྱི་མཚན་བཞི
བདེན་གཉིས་ཀྱི་དབྱེ་བ། བདེན་གཉིས་ཀྱི་ཁྱད་ཆོས་བསྟན་པ་དང་དྲུག་ལས།
དང་པོ་ནི། དངོས་ཀུན་་་་་ཞེས་པ་སྟེ། འདིར་བདེན་གཉིས་ཀྱི་དབྱེ་གཞིར་འགྱུར་
པའི་དངོས་ཀུན་ཞེས་པའི་དངོས་པོ་དེ་དོན་བྱེད་ནུས་པ་ཙམ་ལ་མི་གོ་བར་ཤེས་བྱ་
སྤྱི་ལ་གོ་དགོས་ཏེ། དེ་ཡང་ཀུན་མཁྱེན་ཆོས་རྗེས། སྤྱིར་ཐུན་མོང་བའི་དབྱེ་གཞི་
མཚན་ཉིད་པ་མེད་མོད་ཀྱི། འཇིག་རྟེན་པའི་བློ་ངོ་ན་བདེན་པ་མ་ཡིན་པ་ལས་
ལོག་ཙམ་གྱི་བདེན་པ་ཙམ་ཞིག་གནས་པ་ལ་བྱ་སྟེ། རིགས་པ་དྲུག་ཅུ་པའི་
འགྲེལ་པ་ལས། བདེན་པ་གཉིས་སུ་འཇིག་རྟེན་པའི་བློ་ལ་ལྟོས་ནས་འཇོག་གོ་
ཞེས་སོ། །ཡང་ན་རང་བཞིན་མེད་པ་ཙམ་ཞིག་དབྱེ་གཞིར་བྱ་སྟེ འཇུག་པ་
ལས༑ བདེན་པགཉིས་སུའང་རང་བཞིན་མེད་པའི་ཕྱིར། །དེ་དག་རྟག་པ་མ་
ཡིན་ཆད་པ་མིན། །ཅེས་སོ། །ཞེས་གསུངས་པ་ལྟར་རོ།
གཉིས་པ་ནི། ཡང་དག་རྫུན་པར་མཐོང་བ་ཡིས །ཞེས་པ་སྟེ།
མཐོང་བ་ཡང་དག་པ་དོན་དཔྱོད་ཚད་མའི་རྙེད་དོན་དོན་དམ་བདེན་པའི་མཚན་
ཉིད༑ དེ་ཡིན་ན་གཟུང་འཛིན་སྤྲོས་པ་དང་བྲལ་བའི་ངོ་བོ་ཡིན་དགོས། མཐོང་
བ་རྫུན་པ་ཐ་སྙད་ཚད་མའི་རྙེད་དོན་ཀུན་རྫོབ་བདེན་པའི་མཚན་ཉིད། དེཡིན་ན་
གཟུང་འཛིན་སྤྲོས་པ་དང་བཅས་པའི་རྣམ་པར་སྣང་བ་ཡིན་དགོས་ཏེ། དེ་ལྟར་
གྲུབ་མཐའ་མཛོད་ལས་གསུངས་པའི་ཕྱིར།
གསུམ་པ་ནི། དངོས་རྙེད་ངོ་བོ་གཉིས་ནི་འཛིན་པར་འགྱུར།།ཞེས་པ་
226

དེ་ལྟར་དངོས་པོ་ཀུན་ལ་ཚད་མ་གཉིས་ཀྱིས་རྙེད་དོན་ངོ་བོ་གཉིས་རེ་ནི་
འཛིན་པར་འགྱུར་བ་ཡིན་ཏེ། དཔེར་ན་ཐ་སྙད་ཚད་མའི་ངོར་ལྟོ་ལྡིར་བ་ལྟ་བུ་
བུམ་པའི་ངོ་བོ་ཀུན་རྫོབ་བདེན་པ་དང༌། དོན་དཔྱོད་ཚད་མའི་ངོར་བུམ་པ་མ་
གྲུབ་པའི་སྟོང་ཉིད་ལྟ་བུ་དོན་དམ་བདེན་པ་སྟེ། དོན་དུ་དེ་གཉིས་གཅིག་ཐ་དད་
ལས་གྲོལ་བ་སྟེ། དཔེར་ན་ཆུ་བུམ་པ་གང་འཁྱགས་རོམ་དུ་འགྱུར་པའི་ཚེ་དེ་
ཉིད་ཆུ་བུམ་པ་གང་ལས་ལོགས་སུ་མེད་ཀྱང་ཆུར་མི་སྣང་། དེ་ཉི་མས་ཆུར་ཞུས་
ཚེ་འཁྱགས་རོམ་ལས་ལོགས་སུ་མེད་ཀྱང་འཁྱགས་རོམ་དུ་མི་སྣང་བ་བཞིན།
བྱང་སེམས་འཕགས་པའི་མཉམ་གཞག་ཡེ་ཤེས་ངོར་ཀུན་རྫོབ་ཀྱི་ཆོས་དེ་ག་རང་
གཞི་མེད་རྩ་བྲལ་སྟོང་ཉིད་ནམ་མཁའ་ལྟར་སྣང་བ་ལས་ཀུན་རྫོབ་ཀྱི་ཆོས་ཤུལ་ན་
ལྷག་པ་རྡུལ་ཙམ་མེད་ལ། རང་ཅག་སོ་སྐྱེའི་ངོར་སྣང་བའི་ཀུན་རྫོབ་ཀྱི་ཆོས་
ཀུན་ཡིན་ཚུལ་སྟོང་ཉིད་ལས་ལོགས་སུ་རྡུལ་ཙམ་མ་གྲུབ་ཀྱང་སྟོང་ཉིད་དུ་མི་
སྣང༑ བྱང་སེམས་འཕགས་པའི་རྗེས་ཐོབ་ངོར་ཀུན་རྫོབ་ཀྱི་སྣང་བ་མངོན་དུ་
འགྱུར་ཚེ། དེ་དག་སྟོང་ཉིད་ཡིན་པར་མངོན་སུམ་དུ་མི་སྣང་ཡང་མེད་སྣང་
སྟོང་པའི་རང་གཟུགས་སྒྱུ་མ་སྨིག་རྒྱུ་ལྟར་དུ་རྟོགས་ནུས། སྒྲིབ་གཉིས་བག་
ཆགས་སྤངས་པའི་ཡེ་ཤེས་ཆོས་སྐུ་མངོན་དུ་གྱུར་ཚེ་ཀུན་རྫོབ་ཀྱི་ཆོས་དེ་ག་རང་
སྤྲོས་བྲལ་ནམ་མཁའ་ལྟ་བུ་དང་། དེ་ཉིད་འཁྲུལ་པའི་ངོར་དག་མ་དག་གི་
ཚུལ་དུ་སྤྲོས་པའི་སྣང་བ་སྣ་ཚོགས་སུ་ཤར་བ་སྐད་ཅིག་གཅིག་ལ་མངོན་སུམ་དུ་
རྟོགས་པ་ནི་རྣམ་པ་ཐམས་ཅད་མཁྱེན་པའི་ཁྱད་ཆོས་ཁོ་ན་ལགས་སོ། །འདི་ལ་
227

དགོངས་ནས དཔལ་སྤྲུལ་ཐམས་ཅད་མཁྱེན་པའི་ཞལ་ནས། འཁྲུལ་སྣང་འདི་
ཉིད་དོན་དམ་མ་ཡིན་ཏེ། །འདི་ལས་གཞན་པའི་ཡིན་ཚུལ་མི་རྙེད་ལ། དཔེར་
ན་ཆུ་དང་ཆབ་རོམ་ཇི་བཞིན་དུ །ཤེས་པར་གྱིས་དང་རང་སློབ་སྙིང་གི་བུ།
ཞེས་གསུངས་པ་ལྟར་རོ། །འོན་ཀྱང་མཐོང་བ་ཡང་དག་དང་རྫུན་པའི་དབང་
ལས་སྣང་ཚུལ་ལྟར་ན་སྤྲོས་པ་ལས་གྲོལ་མ་གྲོལ་གྱི་ཆ་ནས་བདེན་པ་གཉིས་སུ་
གྲངས་ངེས་པར་གྲུབ་མཐའ་མཛོད་ལས་གསུངས་པ་ལྟར་རོ།
བཞི་པ་ནི ཡང་དག་མཐོང་ཡུལ་གང་ཡིན་དེ་ཉིད་དེ། །མཐོང་བ་རྫུན་
པ་ཀུན་རྫོབ་བདེན་པར་གསུངས། །ཞེས་པ་སྟེ དོན་དམ་བདེན་པའི་མཚན་གཞི་
ཡོད་དེ། ཡང་དག་པའི་མཉམ་གཞག་ཡེ་ཤེས་ཀྱིས་མཐོང་བའི་ཡུལ་གང་ཡིན་
པ་དེ་ཁོ་ན་ཉིད་དང་རང་བྱུང་ཡེ་ཤེས་ཀྱང་ཡིན་ཏེ གྲུབ་མཐའམཛོད་ལས
མདོར་ན་མྱ་ངན་ལས་འདས་པའི་ཆོས་ཟབ་པ་དང་ཞི་བ་རང་བཞིན་གྱིས་རྣམ་པར་
དག་པའི་དབྱིངས་དང༌དེ་རྟོགས་པའི་བློ་སྒྲིབ་པ་ཐམས་ཅད་དང་བྲལ་བ་
སངས་རྒྱས་ཀྱི་ཡེ་ཤེས་ཡུལ་རྣམ་པར་དག་པ་འགྱུར་བ་མེད་པར་སྣང་བ་དང་
ཞེས་སོགས་གསུངས་པས་སོ། །ཀུན་རྫོབ་བདེན་པའི་མཚན་གཞི་ཡོད་དེ
མཐོང་བ་རྫུན་པའི་ཡུལ་དེ་ཀུན་རྫོབ་བདེན་པར་རྒྱལ་བས་གསུངས་པའི་ཕྱིར།
དེཉིད་ལས ཀུན་རྫོབབདེན་པའི་མཚན་གཞི་ནི་རྣམ་པར་ཤེས་པ་དྲུག་པོ་སྣང་
བའི་ཡུལ་དང་བཅས་པའི་རྣམ་པ་རྣམས་སོ། །ཞེས་སོ།
ལྔ་པ་བདེན་གཉིས་ཀྱི་དབྱེ་བ་ལ། ཀུན་རྫོབ་ཡང་ལོག་གཉིས་སུ་ཕྱེ་ནས་
228

རྩོད་ལན་འདེབས་པ དོན་དམ་དཔེས་བསྟན་པའི་སྒོ་ནས་རྩོད་ལན་འདེབས་པ་
དང་གཉིས་ལས
དང་པོ་ལ་ཀུན་རྫོབ་ཡང་ལོག་གཉིས་སུ་ཕྱེ་བ། བདེན་པས་ལོག་པ་
ཟིལ་གྱིས་གནོན་ཚུལ། ལོག་པས་ཡང་དག་སུན་འབྱིན་མེད་ཚུལ། སྒྲ་བཤད་ཀྱི་
སྒོ་ནས་སོ་འཕགས་གཉིས་ཀྱི་ཀུན་རྫོབ་ཀྱི་ཁྱད་པར་བསྟན་པ་དང་བཞི་ལས།
དང་པོ་ནི། མཐོང་བ་རྫུན་པའང་རྣམ་པ་གཉིས་འདོད་དེ། །དབང་པོ་
གསལ་དང་དབང་པོ་སྐྱོན་ལྡན་ནོ། །སྐྱོན་ལྡན་དབང་ཅན་རྣམས་ཀྱི་ཤེས་པ་ནི།།
དབང་པོ་ལེགས་གྱུར་ཤེས་ལྟོས་ལོག་པར་འདོད། །གནོད་པ་མེད་པའི་དབང་པོ་
དྲུག་རྣམས་ཀྱིས། །གཟུང་བ་གང་ཞིག་འཇིག་རྟེན་གྱིས་རྟོགས་ཏེ། །འཇིག་རྟེན་
ཉིད་ལས་བདེན་ཡིན་ལྷག་མ་ནི། །འཇིག་རྟེན་ཉིད་ལས་ལོག་པར་རྣམ་པར་
བཞག ༑ཅེས་པ་སྟེ མཐོང་བ་རྫུན་པ་ཀུན་རྫོབ་ལའང་ཆོས་ཅན། འཇིག་རྟེན་གྱི་
བློ་ཉིད་ལས་ཡང་ལོག་གཉིས་སུ་འདོད་དེ། འཇིག་རྟེན་པའི་བློ་ལ་འཕྲལ་གྱི་
འཁྲུལ་རྒྱུས་མ་བསླད་པའི་དབང་པོ་གསལ་བ་དང༌། འཕྲལ་གྱི་འཁྲུལ་རྒྱུས་
བསླད་པའི་དབང་པོ་སྐྱོན་ལྡན་ཡིན་ནོ་ཅོག་གི་ཤེས་པ་གཉིས་ཡོད་པའི་ཕྱིར།
འཕྲལ་གྱིས་འཁྲུལ་རྒྱུས་བསླད་པའི་སྐྱོན་ལྡན་དབང་ཅན་རྣམས་ཀྱི་ཤེས་པ་ནི་
ཆོས་ཅན། སྐྱོན་མེད་དབང་པོ་ལེགས་གྱུར་གྱི་ཤེས་པ་ལྟོས་ནས་ལོག་ཤེས་ཡིན་
པར་འདོད་དེ། དབང་པོ་སྐྱོན་ལྡན་གྱི་ཤེས་པ་ཡིན་པའི་ཕྱིར། འཕྲལ་གྱི་འཁྲུལ་
རྒྱུས་མ་བསླད་པའི་གནོད་པ་མེད་པའི་དབང་པོ་དྲུག་པོ་རྣམས་ཀྱིས་གཟུང་བ་
229

གང་ཞིག་འཇིག་རྟེན་གྱིས་རྟོགས་པའི་གཟུགས་དེ་ཆོས་ཅན། འཇིག་རྟེན་གྱི་བློ་
ཉིད་ལས་ཡང་དག་ཀུན་རྫོབ་བདེན་པ་ཡིན་ཏེ འཇིག་རྟེན་རང་ག་བའི་བློས་རྫུན་
པར་རྟོགས་མི་ནུས་པའི་ཀུན་རྫོབ་ཀྱི་ཆོས་ཡིན་པའི་ཕྱིར། ལྷག་མ་མེ་ལོང་ནང་
གི་གཟུགས་བརྙན་ལྟ་བུ་ཆོས་ཅན། འཇིག་རྟེན་ཉིད་ཀྱི་བློ་ལས་ལོག་པའི་ཀུན་
རྫོབ་བདེན་པར་རྣམ་པར་བཞག་སྟེ། འཇིག་རྟེན་རང་ག་བའི་བློས་རྫུན་པར་
རྟོགས་ནུས་པ་ཡིན་པའི་ཕྱིར།
གཉིས་པ་ནི། མི་ཤེས་གཉིད་ཀྱིས་རབ་བསྐྱོད་མུ་སྟེགས་ཅན། །རྣམས་
ཀྱིས་བདག་ཉིད་ཇི་བཞིན་བརྟགས་པ་དང་། །སྒྱུ་མ་སྨིག་རྒྱུ་སོགས་ལ་བརྟགས་
པ་གང་། །དེ་དག་འཇིག་རྟེན་ལས་ཀྱང་ཡོད་མ་ཡིན། །ཞེས་པ་སྟེ། བདེན་
གཉིས་ལ་རྨོངས་པའི་མི་ཤེས་གཉིད་ཀྱིས་རབ་ཏུ་བསྐྱོད་པའི་མུ་སྟེགས་ཅན་
རྣམས་ཀྱིས་བདག་ཉིད་ཇི་བཞིན་མ་ཡིན་པར་བརྟགས་པའི་གཙོ་བོ་དང་བདག་
ཁྱད་ཆོས་ལྔ་ལྡན་སོགས་དང་། སྒྱུ་མ་སྨིག་རྒྱུ་སོགས་ལ་བརྟགས་པའི་རྟ་གླང་
སོགས་ལོག་ཤེས་ཀྱི་ཞེན་ཡུལ་གང་ཡིན་པ་དེ་དག་ཆོས་ཅན འཇིག་རྟེན་གྱི་ཐ་
སྙད་ལས་ཀྱང་ཡོད་པ་མ་ཡིན་ཏེ ཐ་སྙད་དུ་ཚད་མས་མ་གྲུབ་པའི་ཕྱིར།
འདིར་ཡང་དག་ཀུན་རྫོབ་དང་ལོག་པའི་ཀུན་རྫོབ་གཞི་མཐུན་མི་སྲིད་ཀྱང་།
ཡང་དག་ཀུན་རྫོབ་དང་ཐ་སྙད་བདེན་པ་ལ་མུ་གསུམ་སྟེ། མེ་ལོང་ནང་གི་
གཟུགས་བརྙན་དང་དེ་འཛིན་ཤེས་པ་ཡང་དག་ཀུན་རྫོབ་མིན་ལ་ཐ་སྙད་བདེན་པ་
ཡིན་པའི་མུ་ཡིན་པའི་ཕྱིར། དེར་ཐལ། དོན་དམ་བདེན་པ་རྟོགས་པའི་ཐབས་
230

ཡང་དག་པ་ཡིན་པའི་ཕྱིར། དེ་བཞིན་དུ་ཐ་སྙད་བདེན་པ་དང་ལོག་པའི་ཀུན་རྫོབ་
ལ་མུ་བཞི་ཡོད་ཚུལ་དང་། བདེན་གཉིས་རྣམ་གཞག་སྐོར་རོབ་ཙམ་་གོང་དུ་སྤྱི་
དོན་སྐབས་བཤད་པ་ལས་ངེས་པར་བྱའོ། །
གསུམ་པ་ནི། མིག་ནི་རབ་རིབ་ཅན་གྱིས་དམིགས་པ་ཡིས། །རབ་
རིབ་མེད་ཤེས་ལ་གནོད་མིན་ཇི་ལྟར། །དེ་བཞིན་དྲི་མེད་ཡེ་ཤེས་སྤངས་པའི་
བློས༑ ༑དྲི་མེད་བློ་ལ་གནོད་པ་ཡོད་མ་ཡིན། །ཞེས་པ་སྟེ། འདིར་འཕགས་པའི་
མཉམ་གཞག་ཡེ་ཤེས་ཀྱི་དབང་དུ་བྱས་ནས་གཞན་སྐྱེ་དགག་པ་ལ་འཇིག་རྟེན་
གྲགས་པས་མི་གནོད་དེ། མིག་ནི་རབ་རིབ་ཅན་གྱིས་སྐྲ་ཤད་དམིགས་པ་ཡིས
རབ་རིབ་མེད་པའི་ཤེས་པས་སྐྲ་ཤད་མ་དམིགས་པ་ལ་གནོད་པ་མིན་པ་ཇི་ལྟར།
དཔེ་དེ་བཞིན་དུ་ཆོས་ཉིད་བདེན་པ་མཐོང་བའི་དྲི་མེད་ཡེ་ཤེས་སྤངས་པའི་སོ་
སྐྱེའི་བློས། དྲི་མ་མེད་པ་འཕགས་པའི་ཡེ་ཤེས་ཀྱི་བློ་ལ་གནོད་པ་ཡོད་པ་མ་
ཡིན་པས དེས་ན་གཞན་སྐྱེ་དགག་པ་ལ་ཡང་འཇིག་རྟེན་གྱི་གནོད་པ་ཡོད་པ་མ་
ཡིན་ནོ། །
བཞི་པ་ནི། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །དེས་གང་
བཅོས་མ་བདེན་པར་སྣང་འདི་ནི། །ཀུན་རྫོབ་བདེན་ཞེས་ཐུབ་པ་དེས་གསུངས་
ཏེ༑ ༑བཅོས་མར་གྱུར་པའི་དངོས་ནི་ཀུན་རྫོབ་ཏུའོ། །ཞེས་པ་སྟེ། བདེན་པར་
འཛིན་པའི་གཏི་མུག་ཆོས་ཅན། རང་བཞིན་མངོན་སུམ་མཐོང་བ་ལ་སྒྲིབ་པའི་
ཕྱིར༑ ཀུན་རྫོབ་ཅེས་བྱ་སྟེ། བདེན་འཛིན་དེས་གང་བཅོས་མ་བདེན་པར་མེད་
231

བཞིན་དུ་བདེན་པར་སྣང་བའི་དངོས་པོ་འདི་རྣམས་ནི་ཆོས་ཅན། འཇིག་རྟེན་ཀུན་
རྫོབ་བདེན་པ་ཞེས་ཐུབ་པ་དེས་གསུངས་ཏེ། རྒྱུ་མཚན་བློ་ཀུན་རྫོབ་པ་བདེན་
འཛིན་གྱི་ངོར་བདེན་པའི་ཕྱིར། བློ་ཐམས་ཅད་ལ་ལྟོས་ནས་ཀུན་རྫོབ་བདེན་པར་
འཇོག་གམ་ཞེ་ན། ཉན་རང་དགྲ་བཅོམ་དང་དག་ས་ལ་གནས་པའི་བྱང་སེམས་
ཀྱི་རྗེས་ཐོབ་ལ་ལྟོས་ནས་ཀུན་རྫོབ་ཙམ་དུ་བཞག་གི་འཇིག་རྟེན་ཀུན་རྫོབ་བདེན་
པར་མི་བཞག་སྟེ། འཕགས་པ་དེ་དག་ལ་བདེན་པར་ཞེན་པ་མེད་པའི་ཕྱིར།
དེས་ན་ཉོན་མོངས་ཅན་གྱི་མ་རིག་པ་སྤངས་པའི་འཕགས་པ་འདུ་བྱེད་ཐམས་ཅད་
གཟུགས་བརྙན་དང་འདྲ་བར་གཟིགས་པ་རྣམས་ལ་ནི་བཅོས་མར་གྱུར་པའི་
དངོས་པོ་རྣམས་ནི་རྟེན་ཅིང་འབྲེལ་བར་འབྱུང་བ་ཉིད་ཀྱིས་ཀུན་རྫོབ་ཙམ་དུ་
འགྱུར་བའོ། །རང་འགྲེལ་ལས། དེ་ཡང་ཤེས་བྱའི་སྒྲིབ་པའི་མཚན་ཉིད་ཅན་མ་
རིག་པ་ཙམ་ཀུན་ཏུ་སྤྱོད་པའི་ཕྱིར། སྣང་བ་དང་བཅས་པའི་འཕགས་པ་རྣམས་
ལ་སྣང་གི་སྣང་བ་མེད་པའི་སྤྱོད་ཡུལ་མངའ་བ་རྣམས་ལ་ནི་མ་ཡིན་ནོ། །སངས་
རྒྱས་རྣམས་ལ་ནི་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་
བྱང་ཆུབ་པའི་ཕྱིར། སེམས་དང་སེམས་ལས་བྱུང་བའི་རྒྱུ་བ་གཏན་ལོག་པར་
འདོད་པ་ཡིན་ནོ། །ཞེས་གསུངས། དེ་ལས་གྲུབ་དོན་ཅིར་གྱུར་ཞེ་ན། ད་ལྟ་
སྣང་ཙམ་གྱི་ཆོས་ཅན་གཟུགས་ལྟ་བུ་དེ་ག་རང་ཉོན་མོངས་ཅན་གྱི་བདེན་འཛིན་
ངོར་ཀུན་རྫོབ་བདེན་པ་དང་དེ་མེད་པའི་འཕགས་པ་སློབ་པའི་རྗེས་ཐོབ་ངོར་
ཀུན་རྫོབ་ཙམ་དང༌། བྱང་སེམས་འཕགས་པའི་མཉམ་གཞག་སྣང་མེད་དང་།
232

སངས་རྒྱས་རང་སྣང་ལ་དོན་དམ་སྤྲོས་པའི་མཐའ་ཀུན་དང་བྲལ་བ་མངོན་པར་
རྫོགས་པར་བྱང་ཆུབ་པ་འབའ་ཞིག་ཏུ་སྣང་བར་སེམས་ཏེ། དེ་ཉིད་ལས དེ་ལ་
སོ་སོའི་སྐྱེ་བོ་རྣམས་ཀྱི་དོན་དམ་པ་གང་ཡིན་པ་དེ་ཉིད་འཕགས་པ་སྣང་བ་དང་
བཅས་པའི་སྤྱོད་ཡུལ་རྣམས་ཀྱི་ཀུན་རྫོབ་ཡིན་ལ། དེའི་རང་བཞིན་སྟོང་པ་ཉིད་
གང་ཡིན་པ་ནི་དོན་དམ་བདེན་པའོ། །སངས་རྒྱས་རྣམས་ཀྱི་དོན་དམ་པ་ནི་རང་
བཞིན་ཉིད་ཡིན་ཞིང་སོགས་གསུངས་པའི་ཕྱིར འོ་ན་གཟུགས་དོན་དམ་
བདེན་པར་ཐལ་ལོ་ཞེ་ན། མ་རིག་པ་དང་ལྡན་པའི་བློ་ལ་དེའི་རང་བཞིན་མི་སྣང་
བར་ཕྱིན་ཅི་ལོག་ཏུསྣང་བའི་ཕྱིར་དེར་མི་ཐལ་ཏེ། དེ་ཉིད་ལས། རང་བཞིན་ནི་
མ་རིག་པ་དང་ལྡན་པ་རྣམས་ལ་རྣམ་པ་ཐམས་ཅད་དུ་མི་སྣང་ངོ༌། །ཞེས་དང་།
ཀུན་རྫོབ་བདེན་པ་ནི་སླུ་བར་བྱེད་པ་ཉིད་ཀྱི་ཕྱིར་དོན་དམ་བདེན་པ་མ་ཡིན་ནོ།།
ཞེས་གསུངས འོན་ཀྱང་ཀུན་རྫོབ་ཀྱི་ཆོས་གྲྭ་མ་ཉམས་འབྲུ་མ་ཉམས་པ་
ཡན་གར་དུ་བཞག་ནས་དོན་དམ་གཞན་དུ་འཚོལ་བ་ནི་མི་རིགས་པ་ཁོ་ནར་
སེམས་སོ།
གཉིས་པ་དོན་དམ་བདེན་པ་བསྟན་པའི་ཚུལ་གྱིས་རྩོད་ལན་འདེབས་པ་
ལ༑ དོན་དམ་བདེན་པ་དཔེ་ཡི་སྒོ་ནས་བསྟན་པ། འཕགས་པས་བླུན་པོ་ཟིལ་
གྱིས་གནོན་ཚུལ བླུན་པོས་འཕགས་པར་གནོད་པ་མེད་ཚུལ། འཇིག་རྟེན་
གྲགས་པའི་གནོད་ཡུལ་བསྟན་པ་དང་བཞི་ལས
དང་པོ་ནི། རབ་རིབ་མཐུ་ཡིས་སྐྲ་ཤད་ལ་སོགས་པ། །ངོ་བོ་ལོག་པ་
233

གང་ཞིག་རྣམ་བརྟགས་པ །དེ་ཉིད་བདག་ཉིད་གང་དུ་མིག་དག་པས །མཐོང་
དེ་དེ་ཉིད་དེ་བཞིན་འདིར་ཤེས་གྱིས། ཞེས་པ་སྟེ། རབ་རིབ་ཀྱི་མཐུ་ཡིས་རང་
གི་ལག་ན་ཐོགས་པའི་སྣོད་ཀྱི་ནང་དུ་སྐྲ་ཤད་ལ་སོགས་པའི་ངོ་བོ་མེད་པ་ལ་ཡོད་
པར་མཐོང་བའི་ཕྱིན་ཅི་ལོག་པ་གང་ཞིག་རྣམ་པར་བརྟགས་པ་དེ་ཉིད་ཀྱི་བདག་
ཉིད་གཞི་གང་དུ་མིག་དག་པས་སྐྲ་ཤད་མེད་པར་མཐོང་བ་དེ་སྐྲ་ཤད་ཀྱི་གནས་
ལུགས་དེ་ཁོ་ན་ཉིད་ཡིན་པ་དེ་བཞིན་དུ། དོན་གྱི་སྐབས་འདིར་མ་རིག་པའི་རབ་
རིབ་ཀྱིས་ནོན་པའི་བྱིས་པ་རྣམས་ཀྱིས། དོན་དུ་མེད་ཀྱང་ཡོད་པ་ལྟར་སྣང་བའི་
ཕུང་ཁམས་སྐྱེ་མཆེད་ཀྱི་ཆོས་རྣམས། མ་རིག་པའི་རབ་རིབ་ཀྱི་མཐོང་བ་དག་
པའི་འཕགས་པའི་མཉམ་གཞག་ཡེ་ཤེས་ཀྱིས་མ་གཟིགས་པའི་ཚུལ་གྱིས་དེ་ཉིད་
སྤྲོས་བྲལ་དུ་རྟོགས་པ་དེ་དོན་དམ་བདེན་པ་ཡིན་པར་ཤེས་པར་གྱིས་ཤིག།
དེས་ན་བུམ་པ་དོན་དཔྱོད་རིགས་པའི་ངོར་མ་གྲུབ་པའི་ཆ་ཆོས་ཅན། དོན་དམ་
བདེན་པ་ཡིན་ཏེ། ཐེག་ཆེན་འཕགས་པས་མཐོང་བ་མེད་པའི་ཚུལ་གྱིས་རྟོགས་
པར་བྱ་བ་ཡིན་པའི་ཕྱིར།
གཉིས་པ་ནི། གལ་ཏེ་འཇིག་རྟེན་ཚད་མ་ཡིན་ན་ནི། །འཇིག་རྟེན་དེ་
ཉིད་མཐོང་བས་འཕགས་གཞན་གྱིས། །ཅི་དགོས་འཕགས་པའི་ལམ་གྱིས་ཅི་
ཞིག་བྱ། །བླུན་པོ་ཚད་མར་རིགས་པའང་མ་ཡིན་ནོ། །ཞེས་པ་སྟེ། གལ་ཏེ་
འཇིག་རྟེན་གྱི་མཐོང་བ་དེ་ཁོ་ན་ཉིད་ལ་ཚད་མ་ཡིན་ན་ནི། འཇིག་རྟེན་གྱིས་དེ་ཁོ་
ན་ཉིད་ཀྱི་དོན་མཐོང་བས་ན། དོན་དམ་བདེན་པ་སྟོན་པའི་འཕགས་པའི་གང་
234

ཟག་གཞན་གྱིས་ཅི་ཞིག་བྱ་སྟེ་དགོས་པ་མེདཔ་དང༌། འཕགས་པའི་ལམ་གྱིས་
ཀྱང་ཅི་ཞིག་བྱ་སྟེ་དགོས་པ་མེད་པར་ཐལ། འཇིག་རྟེན་གྱི་མཐོང་བ་ཚད་མར་
འདོད་པས་སོ། །འོན་ཀྱང་བླུན་པོ་དེ་ཁོ་ན་ཉིད་ལ་ཚད་མར་རིགས་པའང་མ་ཡིན་
ཏེ༑ རིན་པོ་ཆེ་བརྟག་པ་ལ་གླེན་པ་ཚད་མར་མི་འཇོག་པ་བཞིན་ནོ།
གསུམ་པ་ནི རྣམ་ཀུན་འཇིག་རྟེན་ཚད་མིན་དེ་ཡི་ཕྱིར །དེ་ཉིད་
སྐབས་སུ་འཇིག་རྟེན་གནོད་པ་མེད། །ཅེས་པ་སྟེ། དེ་ཁོ་ན་ཉིད་ལ་རྣམ་པ་ཀུན་ཏུ་
འཇིག་རྟེན་གྱི་མཐོང་བ་ཚད་མ་མིན་པ་དེ་ཡི་ཕྱིར། དེ་ཁོ་ན་ཉིད་ལ་དཔྱོད་པའི་
སྐབས་སུ་འཇིག་རྟེན་གྱིས་གནོད་པ་མེད་དེ། འཁྲུལ་ཤེས་ཀྱིས་མཐོང་བས་མ་
འཁྲུལ་བའི་མཐོང་བ་ལ་གནོད་པ་མེད་པ་བཞིན་ནོ།
བཞི་པ་ནི། འཇིག་རྟེན་དོན་ནི་འཇིག་རྟེན་གྲགས་ཉིད་ཀྱིས། །གལ་ཏེ་
བསལ་ན་འཇིག་རྟེན་གྱིས་གནོད་འགྱུར། །ཞེས་པ་སྟེ། འོ་ན་འཇིག་རྟེན་གྱིས་
གནོད་པ་གང་དུ་འཇུག་ཅེ་ན། འཇིག་རྟེན་ལ་གྲགས་པའི་དོན་བུམ་པ་རྫས་ཡིན་
པར་སྨྲ་བ་ལྟ་བུ་དེ་ནི་ཆོས་ཅན། འཇིག་རྟེན་གྲགས་པ་ཉིད་ཀྱིས་གལ་ཏེ་བསལ་
བར་བྱེད་ན་ནི་འཇིག་རྟེན་གྱིས་གནོད་པར་འགྱུར་ཏེ། དཔེར་ན་ཁ་ཅིག་གིས་ངའི་
རྫས་ཕྲོགས་སོ་ཞེས་སྨྲས་པ་ན གཅིག་ཤོས་ཀྱིས་རྫས་ཅི་ཡིན་ཟེར། དེས་བུམ་
པའོ་ཞེས་སྨྲས་པ་ལ། ཡང་གཅིག་ཤོས་ཀྱིས་བུམ་པ་ནི་རྫས་མ་ཡིན་ཏེ། གཞལ་
བྱ་ཡིན་པའི་ཕྱིར། རྨི་ལམ་གྱི་བུམ་པ་བཞིན་ཞེས་སུན་འབྱིན་པ་ལྟ་བུ་ལ་འཇིག་
རྟེན་གྱིས་གནོད་དེ། འཇིག་རྟེན་ན་སད་པའི་གནས་སྐབས་ཀྱི་བུམ་པ་བདེན་
2235

པར་འདོད་ཅིང་། རྨི་ལམ་གྱི་བུམ་པ་བདེན་པར་མི་འདོད་པས་དཔེ་དོན་མི་
མཚུངས་པའི་ཕྱིར་དང་རིགས་པའི་དཔྱད་པ་ཞིབ་མོར་ཁས་མི་ལེན་པའི་ཕྱིར་
རོ༑ ༑གང་གི་ཚེ་འཕགས་པའི་གཟིགས་པ་ལ་གནས་ཏེ་སྐྱེ་བོ་མཁས་པ་ཚད་
མར་བྱེད་པ་དེའི་ཚེ་འཇིག་རྟེན་གྱིས་གནོད་པ་མ་ཡིན་ཏེ། དཔེར་ན་གང་རང་གི་
བདག་ཉིད་མི་མཐོང་བ་དེས་གཞན་མི་མཐོང་སྟེ། བུམ་པ་བཞིན། མིག་གིས་
ཀྱང་རང་ཉིད་མི་མཐོང་བའོ་ཞེས་སྨྲས་པ་ལ། མིག་གིས་གཞན་མཐོང་བ་འཇིག་
རྟེན་ན་གྲགས་སོ་ཞེས་པའི་འཇིག་རྟེན་གྲགས་པས་འཕགས་པའི་གཟིགས་པ་ལ་
མི་གནོད་དོ།
༈ དྲུག་པ་བདེན་པ་གཉིས་ཀྱི་ཁྱད་ཆོས་བསྟན་པ་ལ། འཇིག་རྟེན་དུ་
ཡང་གཞན་སྐྱེ་མེད་ཚུལ ས་མྱུག་རྟག་ཆད་མཐའ་ལས་གྲོལ་ཚུལ ཐ་སྙད་དུ་
ཡང་རང་མཚན་མེད་ཚུལ། སྟོང་ཡང་རྟེན་འབྱུང་བསླུ་མེད་སྣང་ཚུལ། སྣང་
ཡང་བདེན་གཉིས་མཐའ་དང་བྲལ་ཚུལ། ཀུན གཞི་མེད་ཀྱང་ལས་འབྲས་འབྱིན་
ཚུལ་སྟེ་སྐབས་ཀྱི་ཁྱད་ཆོས་གཙོ་བོ་རྣམ་པ་དྲུག་ལས།
དང་པོ་ནི། གང་ཕྱིར་འཇིག་རྟེན་ས་བོན་ཙམ་བཏབ་ནས། །བདག་
གིས་བུ་འདི་བསྐྱེད་ཅེས་སྨྲ་བྱེད་ཅིང་། །ཤིང་ཡང་བཙུགས་སོ་སྙམ་དུ་རྟོག་དེས་
ན༑ ༑གཞན་ལས་སྐྱེ་བ་འཇིག་རྟེན་ལས་ཀྱང་མེད། །ཅེས་པ་སྟེ། དངོས་པོ་
རྣམས་གཞན་ལས་སྐྱེ་བ་འཇིག་རྟེན་ཐ་སྙད་ལས་ཀྱང་མེད་དེ། གང་གི་ཕྱིར་
236

འཇིག་རྟེན་པ་དག་མའི་མངལ་དུ་ས་བོན་ཙམ་བཏབ་ནས་ཕྱིས་ཕོ་དབང་དང་ལྡན་
པ་ཞིག་བཙས་པ་ན་བདག་གིས་བུ་འདི་བསྐྱེད་ཅེས་སྨྲ་བར་བྱེད་ཅིང་། ཨ་མྲའི་
ས་བོན་ཙམ་བཙུགས་ནས་ཕྱིས་ཤིང་སྡོང་ཆེར་སྐྱེས་པ་ན་འདི་ཡང་བདག་གིས་
བཙུགས་སོ་སྙམ་དུ་རྟོག་པར་བྱེད་ཀྱི། ས་བོན་དང་འབྲས་བུ་རྫས་གཞན་དུ་བལྟ་
བར་མི་བྱེད་པ་དེས་ན། གཞན་ལས་སྐྱེ་བ་འཇིག་རྟེན་ལས་ཀྱང་མེད་པར་ཤེས་
པར་བྱའོ། །
གཉིས་པ་ནི གང་ཕྱིར་མྱུ་གུ་ས་བོན་ལས་གཞན་མིན །དེ་ཕྱིར་མྱུག་
ཚེ་ས་བོན་ཞིག་པ་མེད། །གང་ཕྱིར་གཅིག་ཉིད་ཡོད་མིན་དེ་ཕྱིར་ཡང་། །མྱུག་ཚེ་
ས་བོན་ཡོད་ཅེས་བརྗོད་མི་བྱ། །ཞེས་པ་སྟེ། གང་ཕྱིར་མྱུ་གུ་ས་བོན་ལས་གཞན་
མིན་པ་དེའི་ཕྱིར། ནས་མྱུག་ལྟ་བུ་སྐྱེས་པའི་ཚེ་ས་བོན་ཞིག་ཅིང་རྒྱུན་ཆད་པ་མེད་
ལ༑ གང་གི་ཕྱིར་ས་མྱུག་གཉིས་དུས་གཅིག་གམ་རང་བཞིན་གཅིག་པ་ཉིད་དུ་
ཡོད་པ་མིན་པ་དེའི་ཕྱིར་ཡང་། ནས་མྱུག་སྐྱེས་པའི་ཚེ་ས་བོན་ཡོད་ཅེས་བརྗོད་
པར་མི་བྱ་སྟེ ས་མྱུག་རྒྱུ་འབྲས་སུ་གྲུབ་པ་དེའི་ཕྱིར། ས་མྱུག་གཉིས་གཞན་དུ་
གྱུར་ན་ཆོས་ཅན། མྱུ་གུ་སྐྱེས་པའི་ཚེ་ས་བོན་རྒྱུན་ཆད་པར་འགྱུར་ཏེ། གཞན་
ཡིན་པའི་ཕྱིར། དཔེར་ན བ་གླང་ཤི་ཚེ་རྟ་ཡོད་ཀྱང་བ་གླང་རྒྱུན་མ་ཆད་པ་མ་
ཡིན་པ་དང་། སོ་སྐྱེ་ཡོད་པས་འཕགས་པ་མྱང་ངན་ལས་འདས་པ་མ་ཡིན་པར་
མི་འགྱུར་བ་བཞིན་ནོ། །ཇི་སྐད་དུ། ས་བོན་ཡོད་ན་མྱུ་གུ་ཇི་བཞིན་ནོ། །ས་བོན་
གང་ཡིན་མྱུ་གུ་དེ་ཉིད་མིན། །དེ་ལས་གཞན་མིན་དེ་ཡང་མ་ཡིན་ཏེ། །དེ་ལྟར་
237

རྟག་མིན་ཆད་མིན་ཆོས་ཉིད་དོ། །ཞེས་དང༌། བསྟན་བཅོས་ལས་ཀྱང་། གང་
ལ་བརྟེན་ནས་གང་འབྱུང་བ། །དེ་ནི་རེ་ཞིག་དེ་ཉིད་མིན། །དེ་ལས་གཞན་པའང་
མ་ཡིན་པ། །དེ་ཕྱིར་རྟག་མིན་ཆད་མིན་ནོ། །ཞེས་སོ། །
གསུམ་པ་ཐ་སྙད་དུ་ཡང་རང་མཚན་མེད་ཚུལ་ལ། འཕགས་པའི་
ཐ་སྙད་བདེན་པ་མཉམ་གཞག་ཡེ་ཤེས་དངོས་པོའི་འཇིག་རྒྱུར་ཐལ་བ།
རིགས་པས་དཔྱད་བཟོད་དུ་ཐལ་བ། དོན་དམ་པར་སྐྱེ་བ་མི་ཁེགས་པར་ཐལ་བ་
དང་གསུམ་ལས།
དང་པོ་ནི། གལ་ཏེ་རང་གི་མཚན་ཉིད་བརྟེན་གྱུར་ན། ། དེ་ལ་བསྐུར་
བས་དངོས་པོ་འཇིག་པའི་ཕྱིར། །སྟོང་ཉིད་དངོས་པོ་འཇིག་པའི་རྒྱུར་འགྱུར་ན །
དེ་ནི་རིགས་མིན་དེ་ཕྱིར་དངོས་ཡོད་མིན། །ཞེས་པ་སྟེ གལ་ཏེ་དངོས་པོ་
རྣམས་དོན་དཔྱོད་རིགས་པས་དཔྱོད་ཚེ་གཞི་མེད་རྩ་བྲལ་མིན་པར་རང་གི་མཚན་
ཉིད་ངོ་བོ་རྒྱུ་དང་རྐྱེན་ལ་བརྟེན་ནས་སྐྱེ་བར་གྱུར་ན་ནི། སྤྲོས་བྲལ་ལ་གཉིས་སྣང་
ནུབ་པའི་འཕགས་པའི་མཉམ་གཞག་ཡེ་ཤེས་ཆོས་ཅན། དངོས་པོ་འཇིག་པའི་རྒྱུ་
ཡིན་པར་ཐལ། དོན་དཔྱོད་ཚད་མས་དཔྱོད་པའི་ཚེ་མི་ཁེགས་པར་ཡོད་པའི་སྐྱེ་
བ་དེ་ཁྱོད་ཀྱིས་མེད་པར་རྟོགས་པའི་ཕྱིར། རང་གི་མཚན་ཉིད་ཀྱིས་གྲུབ་པའི་སྐྱེ་
བ་སྔར་ཡོད་པར་འདོད་པ་གང་ཞིག །སྟོང་ཉིད་རྟོགས་པའི་མཉམ་གཞག་ཡེ་
ཤེས་ཀྱི་ངོར་མེད་པར་འདོད་པས་དངོས་པོའི་རང་བཞིན་དེ་ལ་བསྐུར་བ་བཏབ་
པའི་ཚུལ་གྱིས་སྟོངཉིད་རྟོགས་པར་འགྱུར་བས་དངོས་པོ་འཇིག་པའི་རྒྱུར་ཐལ་
238

བའི་ཕྱིར། སྟོང་ཉིད་རྟོགས་པའི་ཡེ་ཤེས་དངོས་པོ་འཇིག་པའི་རྒྱུར་གྱུར་ན། དེ་
ནི་རིགས་པ་མིན་ཏེ། དངོས་པོའི་རང་བཞིན་གང་ཡིན་པ་རྟོགས་པའི་བློ་མ་ཡིན་
པར་ཐལ་བ་དེའི་ཕྱིར། དངོས་པོ་རྣམས་དོན་དཔྱོད་རིགས་པས་མ་ཁེགས་པའི་
རང་གི་མཚན་ཉིད་ཀྱིས་སྐྱེ་བ་ཡོད་པ་མིན་ཏེ། དཀོན་བརྩེགས་ལས། འོད་
སྲུངས་གཞན་ཡང་དབུ་མའི་ལམ་ཆོས་རྣམས་ལ་སོ་སོར་རྟོག་པ་ནི་གང་སྟོང་པ་
ཉིད་ཀྱིས་ཆོས་རྣམས་སྟོང་པར་མི་བྱེད་དེ། ཆོས་རྣམས་ཉིད་སྟོང་པ་་དང་གང་
མཚན་མ་མེད་པས་ཆོས་རྣམས་མཚན་མ་མེད་པར་མི་བྱེད་དེ ཆོས་རྣམས་ཉིད་
མཚན་མ་མེད་པ་དང་། གང་སྨོན་པ་མེད་པས་ཆོས་རྣམས་སྨོན་པ་མེད་པར་མི་
བྱེད༑ ཆོས་རྣམས་ཉིད་སྨོན་པ་མེད་པ་དང་། ཞེས་སོགས་རྒྱ་ཆེར་གསུངས་པའི་
ཕྱིར་རོ། །
གཉིས་པ་ནི། གང་ཕྱིར་དངོས་པོ་འདི་དག་རྣམ་དཔྱད་ན། །དེ་ཉིད་
བདག་ཅན་དངོས་ལས་ཆུ་རོལ་ཏུ། །གནས་རྙེད་མ་ཡིན་དེ་ཕྱིར་འཇིག་རྟེན་གྱི།།
ཐ་སྙད་བདེན་ལ་རྣམ་པར་དཔྱད་མི་བྱ། །ཞེས་པ་སྟེ། གང་གི་ཕྱིར་དངོས་པོ་འདི་
དག་རིགས་པས་རྣམ་པར་དཔྱད་ན་རྡུལ་ཙམ་ཡང་མ་གྲུབ་པའི་དེ་ཁོ་ན་ཉིད་ཀྱི་
བདག་ཉིད་ཅན་གྱི་དངོས་པོ་ལས་ཚུ་རོལ་ཏུ་རང་ཉིད་རང་གིས་མི་སྟོང་པའི་
གནས་རྙེད་པ་མ་ཡིན་པ་དེའི་ཕྱིར། འཇིག་རྟེན་གྱི་ཐ་སྙད་བདེན་པ་ལ་རྣམ་པར་
དཔྱད་པར་མི་བྱའོ། །ཞེས་པའི་ཤུགས་ལ་དོན་དཔྱོད་རིགས་ངོར་རང་གི་ངོ་བོས་
མི་སྟོང་པའི་ཐ་སྙད་ཀྱི་ཆོས་ཤིག་ཡོད་ན་དེ་ཉིད་རིགས་པས་དཔྱད་བཟོད་དུ་ཐལ་
239

བའི་ཐལ་བ་འཕེན་པ་ཡིན་ནོ། །
གསུམ་པ་ནི། དེ་ཉིད་སྐབས་སུ་རིགས་པ་གང་ཞིག་གིས། །བདག་
དང་གཞན་ལས་སྐྱེ་བ་རིགས་མིན་པའི། །རིགས་དེས་ཐ་སྙད་དུ་ཡང་རིགས་
མིན་ན །ཁྱོད་ཀྱི་སྐྱེ་བ་གང་གིས་ཡིན་པར་འགྱུར། །ཞེས་པ་སྟེ། དེ་ཁོ་ན་ཉིད་
ལ་དཔྱོད་པའི་སྐབས་སུ་ཇི་སྐད་བཤད་པའི་རིགས་པ་གང་ཞིག་གིས དངོས་
པོ་རྣམས་བདག་དང་གཞན་ལས་སྐྱེ་བ་རིགས་པ་མིན་པར་བསྟན་པའི་རིགས་པ་
དེས་ཐ་སྙད་དུ་ཡང་སྐྱེ་བ་རིགས་པ་མིན་ན།ཁྱོད་ཀྱི་སྐྱེ་བ་དེ་རྒྱུ་མཚན་གང་གིས་
ཡོད་པ་ཡིན་པར་འགྱུར་ཏེ་མི་འགྱུར་རོ། །ཞེས་པའི་ཤུགས་ལ་ཆོས་ཅན་བུམ་
པ་ལྟ་བུ་དེ་དོན་དཔྱོད་རིགས་ངོར་གཞི་མེད་རྩ་བྲལ་དུ་མ་སོང་ན་དོན་དམ་པར་སྐྱེ་
བ་མི་ཁེགས་པར་ཐལ་ཏེ། དོན་དཔྱོད་རིགས་པས་མ་ཁེགས་ན་གཞན་གྱིས་
ཁེགས་ཐབས་མེད་པའི་ཕྱིར་རོ དབུ་མ་ཐལ་འགྱུར་པའི་ཐལ་ཆེན་གསུམ་པོ་
འདིའི་སྔ་རྒོལ་ལ་དགེ་ཕྱོགས་པ་རྣམས་ཀྱིས་རང་རྒྱུད་པར་འདོད། ཀུན་མཁྱེན་
གོ་བོས་དེ་བཀག་ནས་རང་ལུགས་སེམས་ཙམ་པར་བཞེད་དེ ལྟ་བ་ངན་སེལ་
ལས༑ སེམས་ཙམ་པས་འཕགས་པའི་མཉམ་གཞག་གིས་དངོས་པོ་རང་བཞིན་
གྱིས་སྟོང་པར་མཐོང་བར་ཁས་མི་ལེན་ཅེས་པ་ཡང་གནད་མ་གོ་བ་སྟེ། དེས་
འཕགས་པའི་མཉམ་གཞག་གིས་གཞན་དབང་དང་ཀུན་བཏགས་ཀྱིས་སྟོང་པའི་
ཡོངས་གྲུབ་ནམ་མཁའ་ལྟ་བུར་མཐོང་བར་འདོད་པ་ལ། དབུ་མ་པས་ཡུལ་གྱི་
གནས་ཚུལ་དང་། བློའི་འཛིན་སྟངས་མི་མཐུན་པའི་སྐྱོན་བསྟན་པའི་སྐབས་ཡིན་
240

པའི་ཕྱིར་རོ། །ཞེས་གསུངས་ཀྱང་། རྣམ་ཤེས་ཙམ་དུ་དེ་ཉིད་རྟོགས་པར་
འགྱུར༑ ༑ཞེས་ས་དྲུག་པའི་མཉམ་གཞག་ཡེ་ཤེས་ཀྱིས་གཟུང་འཛིན་གཉིས་ཀྱིས་
སྟོང་པའི་གཞན་དབང་གི་དངོས་པོ་རང་གི་མཚན་ཉིད་ཀྱིས་གྲུབ་པའི་རང་རིག་
རང་གསལ་ཙམ་དེ་ཉིད་དམ་གནས་ལུགས་སུ་རྟོགས་པར་འདོད་པས་ཡོངས་
གྲུབ་ནམ་མཁའ་ལྟ་བུར་མཐོང་བར་གསུངས་པ་ལ་ཅུང་ཟད་དོགས་སོ། །རང་
ལུགས་མི་ཕམ་ཆོས་རྗེའི་རྒྱན་འགྲེལ་དུ་རང་རྒྱུད་པ་བཞག་གནང་བ་དེ་བཞིན་
རང་རྒྱུད་པར་འདོད་དོ། །དེ་ལ་ཐལ་བ་འཇུག་ཚུལ་ཡོད་དེ། རང་རྒྱུད་པས་
རིགས་པས་དཔྱད་ཚེ་བདེན་གྲུབ་ཀྱི་སྐྱེ་བ་མེད་པ་ལས། སྐྱེ་བ་དེ་བཏགས་དོན་
བཙལ་ན་མི་རྙེད་པའམ་གཞི་མེད་རྩ་བྲལ་ལམ་རང་གིས་ངོ་བོས་སྟོང་པར་མི་
འདོད་ཅིང་། རང་གི་ངོ་བོས་གྲུབ་པའམ་མཚན་ཉིད་ཀྱིས་གྲུབ་པར་ཡང་ཁས་
བླངས༑ འཕགས་པའི་མཉམ་གཞག་ཡེ་ཤེས་ཀྱིས་ཆོས་ཐམས་ཅད་རང་བཞིན་
མེད་པར་རྟོགས་པར་ཡང་འདོད་པ་ལས ཡུལ་གྱི་གནས་ཚུལ་རང་བཞིན་གྱིས་
གྲུབ་པའི་སྐྱེ་བ་དང་ཡུལ་ཅན་འཕགས་པའི་མཉམ་གཞག་ཡེ་ཤེས་ཀྱི་འཛིན་
སྟངས་མི་མཐུན་པས་དེ་དངོས་པོའི་འཇིག་རྒྱུར་ཐལ་ཞེས་པའི་ཐལ་བ་བབ་པ་
ཡིན་ནོ། །ལེགས་ལྡན་གྱིས་རང་གི་མཚན་ཉིད་ཀྱིས་གྲུབ་པའི་སྐྱེ་བ་ཁས་ལེན་
ཚུལ་ཡོད་དེ ཀུན་རྫོབ་ཏུ་ནི་ཆོས་རྣམས་ཀྱི་ངོ་བོ་ཉིད་དང་། མཚན་ཉིད་རྣམ་
པར་བཞག་པར་མཛད་ལ། ཞེས་སོ། །སྟོང་ཉིད་རྟོགས་པའི་ཡེ་ཤེས་ཀྱི་ངོར་དེ་
མ་གྲུབ་པ་ཡང་ལེགས་ལྡན་གྱིས་ཁས་བླངས་ཏེ ཐལ་ཟློག་ལས། འདི་ལྟར་
241

གང་གི་ཚེ་འདིར་སྐྱེ་བ་བཀག་པ་བསྒྲུབ་བྱའི་ཆོས་སུ་འདོད་པ་དེའི་ཚེ་དེ་ཁོ་ནར་
དེའི་རྟེན་ཆོས་ཅན་ཕྱིན་ཅི་ལོག་ཙམ་གྱི་དངོས་པོ་རྙེད་པ་ནི་ཉམས་པར་འགྱུར་པ་
འདིས་རང་ཉིད་ཀྱིས་ཁས་བླངས་པ་ཉིད་དོ། །ཞེས་སོགས་གསུངས་པའི་
ཕྱིར་རོ། །དེས་ན་གཞུང་འདིས་དབུ་མ་ཐལ་རང་གི་ཁྱད་པར་གསལ་བར་བསྟན་
པ་ཡིན་ནོ།
གཞུང་དོན་དཀའ་གནད་རྗེན་པར་མ་བཀྲལ་བར། །
གཞན་ཟེར་རྗེས་སུ་འཇུག་པས་ཅི་ལ་ཕན།
གྲུབ་མཐའི་སྲོག་གི་གནད་ལ་མ་རེག་ན། །
ལུང་རིགས་ཉག་ཕྲན་མང་ཡང་ཤོག་སྣག་གྲོན། །
འདི་ནི་ཀུན་མཁྱེན་ཡབ་སྲས་གཞུང་ལུགས་ཀྱི། །
བྱིན་རླབས་འཛུམ་འཕྲེང་འོད་སྣང་ཆ་ཤས་ཀྱིས། །
བདག་བློ་ཆུ་སྐྱེས་བཞད་པའི་སྙིང་པོའི་བཅུད། །
ལྷ་ལམ་རྒྱུ་སྐར་བཞིན་དུ་འདི་ན་ཤར །ཅེས་ཀྱང་སྨྲས་སོ། །
བཞི་པ་ནི། དངོས་པོ་སྟོང་པ་གཟུགས་བརྙན་ལ་སོགས་པ། །ཚོགས་
ལ་ལྟོས་རྣམས་མ་གྲགས་པ་ཡང་མིན། །ཇི་ལྟར་དེ་ནི་གཟུགས་བརྙན་སོགས་
242

སྟོང་ལས། །ཤེས་པ་དེ་ཡི་རྣམ་པ་སྐྱེ་འགྱུར་ལྟར། །དེ་བཞིན་དངོས་པོ་ཐམས་
ཅད་སྟོང་ན་ཡང༌། །སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཞེས་པ་སྟེ།
བདེན་པ་གཉིས་ཆར་དུ་རང་གི་མཚན་ཉིད་ཀྱི་སྐྱེ་བ་ཡོད་པ་མིན་ན་དེ་དག་རང་གི་
ངོ་བོ་འཇིག་རྟེན་ན་ཇི་ལྟར་དམིགས་པར་འགྱུར་ཞེ་ན། དངོས་པོ་སྟོང་པ་སྟེ་
རྫུན་པ་གཟུགས་བརྙན་ལ་སོགས་པ་རྒྱུ་རྐྱེན་ཚོགས་པ་ལ་ལྟོས་པ་རྣམས་འཇིག་
རྟེན་ན་མ་གྲགས་པ་ཡང་མིན་ལ། ཇི་ལྟར་གྲགས་པ་དེར་ནི་གཟུགས་བརྙན་
སོགས་སྟོང་ཞིང་རྫུན་པའི་རྒྱུ་དམིགས་རྐྱེན་ལས འབྲས་བུ་མིག་གི་རྣམ་པར་
ཤེས་པ་རྒྱུ་གཟུགས་བརྙན་དེ་ཡི་རྣམ་པ་ཅན་དུ་སྐྱེ་བར་འགྱུར་པ་ལྟར། དཔེ་དེ་
བཞིན་དུ་དངོས་པོ་ཐམས་ཅད་རང་རང་གིས་སྟོང་ན་ཡང་། སྟོང་པ་ཉིད་དག་
ལས་དེ་ཡི་རང་གདངས་འགག་པ་མེད་པའི་ཚུལ་གྱིས་རབ་ཏུ་སྐྱེ་བར་འགྱུར་ཏེ
ཇི་སྐད་དུ། ཇི་ལྟར་སྟོན་པས་སྤྲུལ་པ་ནི །རྫུ་འཕྲུལ་ཕུན་ཚོགས་ཀྱིས་སྤྲུལ་
ཞིང་༑ ༑སྦྲུལ་པ་དེ་ཡང་སྤྲུལ་པ་ནི། །སླར་ཡང་གཞན་ནི་སྤྲུལ་པ་ལྟར། །དེ་
བཞིན་བྱེད་པོ་དེ་ལས་གང་། །བྱས་པའང་སྤྲུལ་པའི་རྣམ་སྨིན་བཞིན། །དཔེར་ན་
སྤྲུལ་པས་སྤྲུལ་གཞན་ཞིག །སྤྲུལ་པ་མཛད་པ་དེ་བཞིན་ནོ། །ཉོན་མོངས་ལས་
དང་ལུས་རྣམས་དང༌། །བྱེད་པ་པོ་དང་འབྲས་བུ་དག །དྲི་ཟའི་གྲོང་ཁྱེར་ལྟ་བུ་
དང་༑ ༑སྨིག་རྒྱུ་རྨི་ལམ་འདྲ་བ་ཡིན། །ཞེས་སྤྲུལ་པའི་དཔེས་རང་བཞིན་མེད་པ་
ལས་རང་བཞིན་མེད་པར་སྐྱེ་བར་བསྟན། དེ་ལ་དགོངས་ནས་སེམས་འགྲེལ་
ལས༑ ཆོས་རྣམས་སྟོང་པ་འདི་ཤེས་ན །ལས་དང་འབྲས་བུ་བརྟེན་པ་གང་།།
243

ངོ་མཚར་བས་ཀྱང་འདི་ངོ་མཚར། །རྨད་བྱུང་བས་ཀྱང་འདི་རྨད་བྱུང༌། །ཞེས་
གསུངས༑
ལྔ་པ་ནི། བདེན་པ་གཉིས་སུའང་རང་བཞིན་མེད་པའི་ཕྱིར། །དེ་དག་
རྟག་པ་མ་ཡིན་ཆད་པ་མིན། །ཞེས་པ་སྟེ། དངོས་པོ་རྣམས་བདེན་པ་གཉིས་
སུའང་སྟོང་སྟེ་རང་བཞིན་མེད་པ་གཟུགས་བརྙན་ལྟ་བུ་ཡིན་པའི་ཕྱིར། དེས་
ན་དེ་དག་རང་བཞིན་གྱིས་གྲུབ་པའི་རྟག་པ་མ་ཡིན་ལ། སྔར་རང་བཞིན་གྱིས་
གྲུབ་པ་ཕྱིས་ཆད་པའང་མ་ཡིན་ཏེ། རྩ་ཤེར་ལས། གང་ཞིག་རང་བཞིན་གྱིས་
ཡོད་པ། །དེ་ནི་མེད་པ་མིན་པས་རྟག །སྔོན་བྱུང་ད་ལྟར་མེད་ཅེས་པ། ། དེ་ནི་
ཆད་པར་ཐལ་བར་འགྱུར། །ཞེས་གསུངས་པ་བཞིན་ནོ།
དྲུག་པ་ནི། ཀུན་གཞི་མེད་ཀྱང་ལས་འབྲས་འབྱིན་ཚུལ་ལ། དངོས་
དང་༑ དེའི་དཔེ། རྩོད་པ་སྤོང་བ་དང་གསུམ་ལས།
དང་པོ་ནི གང་ཕྱིར་རང་བཞིན་གྱིས་དེ་མི་འགག་པ། །དེ་ཕྱིར་ཀུན་
གཞི་མེད་ཀྱང་འདི་ནུས་ཕྱིར། །ལ་ལར་ལས་འགགས་ཡུན་རིང་ལོན་ལས་
ཀྱང་༑ ༑འབྲས་བུ་ཡང་དག་འབྱུང་བར་རིག་པར་གྱིས། །ཞེས་པ་སྟེ། བདེན་པ་
གཉིས་ཀར་ཡང་རང་བཞིན་མེད་པས་རྟག་ཆད་ཀྱི་ལྟ་བ་སྤངས་པ་མ་ཟད། ལས་
འབྲས་ཀྱི་འབྲེལ་པ་ཡང་འཐད་དེ། གང་གི་ཕྱིར་ཞེ་ན་ལས་རང་བཞིན་གྱིས་མ་
སྐྱེས་པའི་ཕྱིར ལས་དེ་རང་བཞིན་གྱིས་མི་འགག་པའམ་མ་ཞིག་པ་ལས་
འབྲས་བུ་འབྱུང་བ་མི་སྲིད་པ་ཡང་མ་ཡིན་པ་དེའི་ཕྱིར་ལས་འབྲས་ཀྱི་རྟེན་ཀུན་
244

གཞི་སོགས་མེད་ཀྱང་འདས་པའི་ལས་ཀྱིས་འབྲས་བུ་འདི་འབྱུང་ནུས་པའི་ཕྱིར།
ཡུལ་དུས་ལ་ལར་ལས་འགགས་ནས་ཡུན་རིང་པོ་ལོན་པ་ལས་ཀྱང་རྣམ་སྨིན་གྱི་
འབྲས་བུ་ཡང་དག་པ་འབྱུང་བ་རིག་པར་གྱིས་ཤིག་སྟེ རང་འགྲེལ་ལས།
གང་གི་ལྟར་ན་ལས་རང་གི་བདག་ཉིད་ཀྱིས་མ་སྐྱེས་པ་དེའི་ལྟར་ན་ནི་འགག་པ་
ཡོད་པ་མ་ཡིན་ཞིང་། མ་ཞིག་པ་ལས་འབྲས་བུ་འབྱུང་བ་མི་སྲིད་པའང་མིན་
པས༑ ལས་རྣམས་མི་འཇིག་པ་ལས་ལས་དང་འབྲས་བུའི་འབྲེལ་བ་ཆེས་ཤིན་
ཏུ་འཐད་པར་འགྱུར་རོ། ཇི་སྐད་དུ། བསྟན་བཅོས་ལས། གང་ཕྱིར་ལས་ནི་སྐྱེ་
བ་མེད། །འདི་ལྟར་རང་བཞིན་མེད་དེའི་ཕྱིར། །གང་ཕྱིར་དེ་ནི་མ་སྐྱེས་པ། །དེ་
ཕྱིར་ཆུད་ཟར་མི་འགྱུར་རོ། ཞེས་གསུངས་པ་ལྟར་བཀའ་བསྩལ་པ་བཞིན་ནོ།
འདིར་ཆོས་རྗེ་གོ་བོས། དེ་ལ་ལས་འགག་པའི་དོན་དངོས་སྨྲ་བས་
ལས་རང་བཞིན་གྱིས་འགགས་པ་ལ་འདོད་ལ། དེའི་དོན་ཡང་དགག་བྱའི་ལས་
དེ་དེ་ཕྱིན་ཆད་གཏན་མེད་པར་འདོད་དེ། སྐད་ཅིག་མ་དང་རྒྱུན་གང་ལ་སྦྱར་
ཡང་འདྲའོ། །དེ་ལྟར་ན་ལས་འགགས་ཟིན་ནས་འབྲས་བུའི་བར་དུ་ལས་གཏན་
མེད་པའི་བར་སྟོང་ཡུན་རིང་དུ་བྱུང་བས། དེ་སྦྲེལ་བར་བྱེད་པ་ལ་སེམས་ཙམ་
པས་ལས་ཀྱིས་བཞག་པའི་བག་ཆགས་འདོད་ཅིང༌། དེའི་གཞི་ཀུན་གཞི་རྒྱུན་
བརྟན་པའི་བདེན་གྲུབ་པ་འདོད་དོ།།བྱེ་བྲག་ཏུ་སྨྲ་བ་ཁ་ཅིག ལས་ཀྱིས་བུ་ལོན་
གྱི་དཔང་རྒྱ་དང་འདྲ་བའི་ཆུད་མི་ཟ་བསྐྱེད་པར་འདོད་པ་དང་ཁ་ཅིག་ལས་
ཀྱིས་ཐོབ་པ་བསྐྱེད་ནས་དེས་སྦྲེལ་བར་འདོད་དོ། །མདོ་སྡེ་པས་བག་ཆགས་
245

ཀྱིས་བསྒོས་པའི་རྣམ་པར་ཤེས་པའི་རྒྱུན་རྟོག་པར་བྱེད། སྦྲེལ་བྱེད་བག་ཆགས་
ཡིན་པ་ནི་སེམས་ཙམ་པ་དང་འདྲ་ལ་དེའི་བསྒོ་གཞི་མི་འདྲ་བའོ། དབུ་མ་པ་
རང་གི་ལུགས་ནི། ལས་རང་བཞིན་གྱིས་འགགས་ན་དེ་ལྟར་བདེན་ཡང་ཐ་སྙད་
དུ་འགགས་པ་ཡིན་གྱི། རང་བཞིན་གྱིས་མ་འགགས་པས་འབྲས་བུ་འབྱིན་གྱི་
བར་དུ་ལས་གཏན་མེད་པ་མ་ཡིན་ལ་དེས་ན་བར་སྐབས་སྟོང་པ་སྦྲེལ་བྱེད་ཀྱི་
ཀུན་གཞི་སོགས་མེད་ཀྱང་ལས་ལས་འབྲས་བུ་འབྱུང་བར་འཐད་དོ། །འོ་ན་བར་
སྐབས་དེར་ལས་རང་གི་ངོ་བོ་ཡོད་པ་ཡིན་ནམ་ཞེ་ན། ཡོད་པ་ཡང་མ་ཡིན་ཏེ
རྟག་པར་ཐལ་བའི་ཕྱིར་རོ། །གཞུང་འདིར གང་ཕྱིར་རྒྱུ་ཞིག་ནའང་འབྲས་བུ་
མཐོང་བའི་ཕྱིར། །ཞེས་འབྲས་བུའི་དུས་ན་རྒྱུ་ཞིག་པར་བཤད་པ་དང་། གང་
ཕྱིར་མྱུག་ཚེ་ས་བོན་ཞིག་པ་མེད། །ཅེས་འབྲས་བུའི་དུས་ན་རྒྱུ་མ་ཞིག་པར་
བཤད་པ་དང༌། གང་ཕྱིར་རང་བཞིན་གྱིས་ནི་མི་འགག་པ །ཞེས་ལས་མི་
འགགས་པར་བཤད་པ་དང་། ལ་ལར་ལས་འགགས་ཡུན་རིང་ལོན་ལས་ཀྱང་།།
ཞེས་ལས་འགགས་པར་བཤད་པ་འགལ་བ་ལྟར་སྣང་བའི་དོན་ནི། ལས་བྱས་མ་
ཐག་ཏུ་ཐ་སྙད་དུ་ཞིག་པ་དང་། ཐ་སྙད་དུ་འགགས་པ་ཡིན་ལ་རང་བཞིན་གྱིས་
ཞིག་པ་དང་འགགས་པ་མིན་ཅེས་པའི་དོན་ཏེ། མདོ་ལས། ཟད་པ་མེད་ཅེས་
གང་སྨྲས་དང༌། །ལས་ཟད་ཅེས་ནི་གང་སྨྲས་པ། །སྟོང་པའི་ཚུལ་དུ་ཟད་པ་
མེད༑ ༑ཐ་སྙད་ཚུལ་དུ་ཟད་པར་བསྟན། །ཅེས་འབྱུང་བས་སོ། །དེ་གཉིས་ཀྱི་
དོན་ཡང་དབུ་མ་པ་ཐམས་ཅད་ལ་རང་བཞིན་དང་ཐ་སྙད་ཅེས་པའི་ཚིག་ཙམ་
246

འཇིག་པའི་རྗེས་སུ་འབྲང་བ་མ་ཡིན་གྱི། ཐ་སྙད་དུ་ཞིག་པ་དང་འགགས་པའི་
དོན་ཐ་སྙད་པའི་བློ་ལ་དེ་ལྟར་སྣང་ཡང་གཏན་མེད་རྒྱུན་ཆད་དུ་མ་སོང་བ་ཡིན་ལ་
རང་བཞིན་གྱིས་ཞིག་པ་དང་འགགས་པའི་དོན་སྔར་རང་བཞིན་གྱིས་ཡོད་པ་ཕྱིས་
གཏན་མེད་དུ་སོང་བའོ། །འདི་ནི་སྐད་ཅིག་ལ་སྦྱར་བའི་ཚེ་སྐད་ཅིག་སྔ་མ་ཕྱི་
མའི་དུས་སུ་གཏན་མེད་དུ་སོང་བ་ཡིན་ལ། རྒྱུན་ལ་སྦྱར་བའི་ཚེ་རིགས་འདྲ་སྐྱེ་
བ་གཏན་མེད་དུ་སོང་བའོ། །ལས་རང་བཞིན་གྱིས་འགགས་པ་མེད་པའི་སྒྲུབ་
བྱེད་ནི་རང་བཞིན་གྱིས་མ་སྐྱེས་པའི་ཕྱིར་ཞེས་པ་སྟེ།རྩ་ཤེར་མ་སྐྱེས་པས་ཆུད་
ཟར་མི་འགྱུར་ཞེས་དང༌། འདིར་མ་འགགས་པས་ལས་ཀྱི་འབྲས་བུ་བསྐྱེད་
ནུས་ཞེས་པའི་དོན་ཏོ། །ཞེས་གསུངས།
འདིར་གནད་ཀྱི་དོན་ནི། འཇམ་དབྱངས་བླ་མའི་དབུ་མ་རྒྱན་འགྲེལ་
ལས༑ སྐབས་འདིར་རྒྱུ་འབྲས་ལ་དཔྱད་པའི་ཚེ་ན ལས་འགགས་པ་དང་།
ལས་ཀྱི་འབྲས་བུ་གཉིས་ཀྱི་བར་དུ་དུས་ཡུན་རིང་པོས་ཆོད་པས་རྒྱུ་དང་འབྲས་བུ་
ཇི་ལྟར་འབྲེལ་སྙམ་པའི་དོགས་པ་སྐྱེས་ནས་དངོས་སྨྲ་བ་རྣམས་ཀྱིས་དེ་གཉིས་
བར་འབྲེལ་བར་བྱེད་པ་ཐོབ་པ་དང་ཆུད་མི་ཟ་བའི་རྫས་ལ་སོགས་པ་ཁས་ལེན་
ཀྱང་།༑ དབུ་མ་པ་རྟེན་འབྲེལ་ཙམ་དུ་སྨྲ་བ་ལ་དེ་གཉིས་བར་འབྲེལ་བའི་རྫས་
གཞན་ཅིའང་མི་དགོས་པར་ལས་སྔོན་སོང་གིས་གང་དུ་ཚོགས་པ་ཚང་བའི་རྒྱུད་
དེར་འབྲས་བུ་སྨིན་པ་ཆུད་མི་ཟ་བས་རྒྱུ་འབྲས་སུ་ཆེས་འཐད་དེ། འདི་ལྟར་རྒྱུན་
བར་མ་ཆད་དུ་སྣང་བ་ས་བོན་དང་མྱུ་གུ་ལྟ་བུ་ཡིན་ཀྱང་རུང་སྟེ། ཕྲད་ནས་ནི་
247

བསྐྱེད་མི་ཤེས་པས་ན་ས་བོན་དང་མྱུ་གུ་ལྟར་རྒྱུན་བར་མ་ཆད་པ་ཡིན་པས་རྒྱུ་
འབྲས་སུ་རུང་བ་དང་ལས་དང་འབྲས་བུ་ལྟ་བུ་རྒྱུན་བར་མ་ཆད་དུ་མ་བྱུང་བ་
ཡིན་པས་རྒྱུ་འབྲས་སུ་མི་རུང་བ་ཅུང་ཟད་མེད་པར་དེ་གཉིས་མགོ་མཉམ་པར་
ཤེས་པ་ནི་གོ་བ་འགང་ཆེ་ཤོས་ཞིག་ཡིན་ནོ། །དེས་ན་ས་བོན་དེ་ཉིད་ཀྱིས་མྱུ་གུ་
བསྐྱེད་པར་རྟོགས་པ་ནི་བྱ་བ་བྱེད་པའི་རིགས་པ་ཡིན་ལ། དེ་ས་བོན་གྱི་ཆོས་ཉིད་
ཀྱང་ཡིན་ཏེ། མེའི་རང་བཞིན་ཚ་བ་བཞིན་ནོ། །དེས་ན་རྒྱུ་ནུས་པ་ཐོགས་མེད་
དེས་རང་འབྲས་མི་བསྐྱེད་པའམ། འཆོལ་བར་བསྐྱེད་པའམ། ཐུག་མེད་དུ་
བསྐྱེད་པ་སོགས་མིན་པ་ནི་དངོས་པོའི་ཆོས་ཉིད་དོ། །དེས་ན་མྱུ་གུ་དེ་ས་བོན་
ཞིག་པ་ལས་སྐྱེའམ། འོན་ཏེ་མ་ཞིག་པ་ལས་སྐྱེ་བརྟགས་ན་གཉིས་ཀའང་མི་
འཐད་མོད་ཀྱི། འོན་ཀྱང་རྒྱུ་ས་བོན་གྱི་སྐད་ཅིག་སྔ་མ་སྔོན་དུ་སོང་བ་ལས་སྐྱེ་བ་
ཙམ་ཡིན་ལ དེའང་རྒྱུ་སྔོན་སོང་གི་ས་བོན་དེ་མྱུ་གུ་སྐྱེད་པའི་རྒྱུར་གདགས་པ་
ཡིན་གྱི། དེའི་སྟེང་གི་དངོས་པོ་མ་ཞིག་པ་དང་། དངོས་མེད་ཞིག་པ་གཉིས་ཀ་
སོ་སོར་ཕྱེ་ནས་གང་རུང་གིས་བསྐྱེད་པར་མི་རིགས་ཏེ། མྱུ་གུའི་རྒྱུ་ས་བོན་ཙམ་
ཡིན་གྱི། དེའི་སྟེང་གི་གཟུགས་ཀྱི་ཆའམ་དངོས་མེད་ལས་ལྡོག་པའི་ལྡོག་ཆ་ལྟ་
བུ་རེ་རེ་རྐྱང་པ་རྒྱུ་རུ་མི་གཞག་པ་བཞིན་ནོ། །ཕྱོགས་དུས་ཀྱི་ཆ་ཕྱེ་སྟེ་རྒྱུར་
བཞག་ན་དམིགས་སུ་བཀར་བ་དེ་ལས་གཞན་རྒྱུར་མི་རུང་བའི་ཐ་སྙད་ཀྱི་རྣམ་
གཞག་འཇིག་སྟེ བུམ་པ་ཞེས་པ་གཟུགས་རྡུལ་ཁོ་ན་ཡིན་ཟེར་བ་ལྟ་བུ་དང་
འདྲ་ལ། དེས་ན་རྒྱུ་འབྲས་ཕྲད་མ་ཕྲད་གང་དུའང་མི་རུང་མོད། རྒྱུ་ཡིས་འབྲས་
248

བུ་འཕེན་པ་མི་བསླུ་བ་ཆོས་ཉིད་དེ། དཔེར་ན། ཉི་ཟླའི་གཟུགས་བརྙན་ཆུ་ལ་
ཤར་བ་ལ་ཉི་ཟླ་དངོས་ལ་ཡོད་པའི་རྣམ་པ་རྣམས་སྣང་ཞིང༌། གཟུགས་དང་
གཟུགས་བརྙན་ཕྲད་མ་ཕྲད་ཀྱི་འཐད་པ་བྲལ་ཡང་མངོན་སུམ་སྣང་བ་དེ་དཔེར་
བྱས་ནས་རྒྱུ་འབྲས་ཀྱི་ཚུལ་ཡང་བརྟེན་ནས་འབྱུང་བ་དེ་འདྲའོ། །ཞེས་བསྟན་པ་
བཞིན་དུ་རྒྱུ་ཉིད་ཀྱི་ནུས་པས་འབྲས་བུ་འབྱུང་བ་རྟེན་འབྱུང་གི་ཆོས་ཉིད་ཡིན་པ་
ཙམ་ལས་འདས་ནས་ཇི་ལྟར་ཁས་བླངས་ཀྱང་མི་རུང་སྟེ ས་བོན་ལས་མྱུ་གུ་སྐྱེ།
ལས་ལས་འབྲས་བུ་འབྱུང་ཞེས་པ་ཙམ་ལས་ཞིག་མ་ཞིག་ཆ་ཕྱེ་ན། མ་ཞིག་པ་ལ་
རྒྱུ་འབྲས་དུས་མཉམ་གྱི་སྐྱོན་སྔར་བཤད་ལྟར་དང༌། ཞིག་པ་ལས་སྐྱེ་ན་ས་
མྱུག་གི་བར་དུ་ཞིག་པ་སྐད་ཅིག་མས་ཆོད་པས་རྒྱུ་འབྲས་རྒྱུན་མི་ཆད་དུ་མི་
འབྱུང་བའི་སྐྱོན་ཡོད་ལ། བར་དེར་ཞིག་པ་སྐད་ཅིག་མས་མ་ཆོད་ན་རྒྱུ་ཞིག་པར་
ཡང་ག་ལ་རུང་། ཡང་ཞིག་པ་སྐད་ཅིག་དང་པོ་དེ་མ་ཞིག་བཞིན་དུ་མྱུ་གུ་སྐྱེད་
དམ་ཞིག་ནས་སྐྱེད། དང་པོ་ལྟར་ན་རྒྱུ་ཞིག་པ་དང་འབྲས་བུ་མྱུ་གུ་གཉིས་དུས་
མཉམ་པས་མི་འཐད་ལ། གཉིས་པ་ལྟར་ན་ཞིག་པ་སྐད་ཅིག་དང་པོ་འགགས་
ནས༑ ཡང་ཞིག་པ་སྐད་ཅིག་གཉིས་པ་འབྱུང་ལ། དེ་དང་མྱུ་གུ་དུས་མཉམ་ན་རྒྱུ་
འབྲས་དུས་མཉམ་དུ་འགྱུར་བས་མི་འཐད་པས། དེ་ལྟར་ན་མཐར་ཞིག་པ་གང་
ལས་ཀྱང་སྐྱེ་བ་མི་འཐད་ལ། ཞིག་པ་སྐད་ཅིག་མ་མིན་ན་ནི་རྟག་དངོས་ཀྱི་གཞི་
མཐུན་ནམ། ཡང་ན་ནི་དོན་བྱེད་ནུས་པས་སྟོང་པའི་ཕྱིར་འབྲས་བུ་སྐྱེད་པའི་རྒྱུར་
ཡང་ག་ལ་རུང་། དེ་ལྟར་ན་ས་བོན་འགགས་སུ་ཆུག་ནའང་ཞིག་པ་དག་གིས་གོ་
249

བཀག་ནས་མྱུ་གུ་ནམ་ཡང་མི་སྐྱེ་བར་ཞིག་པ་སྲིད་མཐར་ཐུག་པར་སྐྱེ་བ་ལ་
སོགས་པ་དང་། གཞན་ཡང་རྒྱུ་འབྲས་ཡིན་ནོ་ཅོག་རྒྱུན་ཆད་དེ་ཤེས་བྱ་ཐམས་
ཅད་གཏན་མེད་དུ་འགྱུར་རོ། །དེས་ན་དཀའ་འགྲེལ་ལས་ཇི་སྐད་བཤད་པ་ལྟར།
ས་བོན་ཞིག་པ་དང་མ་ཞིག་པའི་ཆ་གཉིས་ཀ་ལས་སྐྱེ་བར་མི་རིགས་པས་རྒྱུ་ལས་
འབྲས་བུ་འབྱུང་བ་ཆོས་ཉིད་ཀྱི་རིགས་པ་འདི་ཙམ་ལ་ཡིད་ཆེས་པར་བྱ་སྟེ། འདི་
ལྟར་ས་མྱུག་ལྟ་བུ་ལ་ཐ་སྙད་དུ་རྒྱུ་ཞིག་ནས་སམ་འགགས་ནས་འབྲས་བུ་བསྐྱེད་
ཅེས་ཁས་ལེན་པ་ནི་རྒྱུ་ཉིད་འབྲས་བུའི་དུས་ན་མ་འགགས་པར་ཡོད་པ་བསལ་
བའི་ཆ་ནས་བཞག་པ་ཙམ་སྟེ། རྒྱུའི་སྐད་ཅིག་ལོག་པ་དང་འབྲས་བུའི་སྐད་ཅིག་
སྐྱེ་བ་གཉིས་ཀྱི་བར་གཞན་གྱིས་མ་ཆོད་པར་སྐྱེ་འགག་བྱེད་པ་བརྟགས་ན་དབེན་
པ་ཡིན་གྱི། སྔར་གྱི་རྒྱུ་ཉིད་མ་གཏོགས་པར་འབྲས་བུ་སྐྱེད་ནུས་ཀྱི་ཞིག་པ་ཞེས་
རྒྱུ་འགགས་པའི་ཤུལ་ན་དངོས་པོར་གྱུར་པ་ཅིའང་མེད་དེ། འབྲས་བུ་རྣམས་རྒྱུ་
སྔོན་སོང་ལས་སྐྱེ་ཡང་སྔོན་སོང་ཞེས་རྒྱུ་ལས་གཞན་པའི་འབྲས་བུ་སྐྱེད་ནུས་ཀྱི་
དངོས་པོ་ཅིའང་མེད་པ་ལྟར་ཤེས་པར་བྱའོ། །
མཁས་པ་གཞན་གྱི་འདིར་ཞིག་པ་དངོས་པོར་སྒྲུབ་བྱེད་དུ་དྲངས་པའི་
ལུང་རྣམས་དེའི་སྒྲུབ་བྱེད་མིན་པར་འགྲེལ་ཚུལ་ནི། གསེར་རྟ་མཁན་ཆེན་ཡིད་
བཞིན་ནོར་བུའི་སྐུ་གསུང་ཐུགས་ཀྱི་རྒྱལ་ཚབ་དམ་པ་མཁས་བཙུན་བཟང་
གསུམ་གྱི་ཡང་རྩེར་སོན་པའི་མཁན་རིན་པོ་ཆེ་ཚུལ་ཁྲིམས་བློ་གྲོས་ཀྱི་ཞིག་པ་
དངོས་པོར་དཔྱད་པ་ལས་རྟོགས་པར་བྱའོ།
250

ཀུན་གཞིའི་དཔྱད་པ།
ཡང་འཇུག་པ་ལས། གང་ཕྱིར་རང་བཞིན་གྱིས་ཏེ་མི་འགག་པ། དེ་
ཕྱིར་ཀུན་གཞི་མེད་ཀྱང་འདིར་ནུས་ཕྱིར། །ལ་ལ་ལས་འགག་ཡུན་རིང་ལོན་
ནས་ཀྱང༌།འབྲས་བུ་ཡང་དག་འབྱུང་བར་རིགས་པར་གྱིས། ཞེས་དང་།
ཀུན་གཞི་ཡོད་ཅིང་གང་ཟག་ཉིད་ཡོད་ལ། །ཕུང་བོ་འདི་དག་འབའ་ཞིག་ཉིད་
ཡོད་ཅེས། །གསུངས་པ་དེ་ནི་དེ་ལྟར་ཆེས་ཟབ་དོན། །རིགས་པར་མི་འགྱུར་
གང་ཡིན་དེ་ལའོ། །ཞེས་སོགས་ཀྱི་དོན་ལ་རྗེ་མི་ཕམ་པའི་དབུ་མ་རྒྱན་འགྲེལ་
ལས༑ དེ་ལྟར་ན་རང་གི་རྣམ་པར་ཤེས་པ་གསལ་རིག་ཙམ་འཇུག་ཤེས་སོ་སོ་
བའི་ཕྱོགས་སུ་མ་ལྷུང་བ་ཞིག་ལ་བག་ཆགས་ཀྱི་རྟེན་དུ་གྱུར་བའི་ཀུན་གཞིའི་རྣམ་
པར་ཤེས་པ་ཞེས་གདགས་པ་སྟེ་དེ་ཡང་ངོ་བོ་ལུང་མ་བསྟན་ཡུལ་གྱི་དོན་ཙམ་
རིག་པ་རྒྱུན་སྐད་ཅིག་མར་འབྱུང་བ་འཁོར་རེག་སོགས་ཀུན་འགྲོ་ལྔ་ཙམ་དང་
ལྡན་པ་དམིགས་པ་མི་གསལ་བ་སྣོད་བཅུད་རྒྱ་ཆེན་པོ་ལ་དམིགས་པ་ཡིན་པར་
འདོད་ལ། དབྱེ་ན་རྣམ་སྨིན་གྱི་ཆ་དང་ས་བོན་གྱི་ཆ་གཉིས་ཡོད་དོ། །དེ་དག་གི་
ངོ་བོ་འཁོར་དམིགས་ཡུལ་སོགས་དེ་ལྟར་ཡིན་པའི་རྒྱུ་མཚན་ཡང་འཇུག་ཤེས་
སོ་སོའི་ཕྱོགས་སུ་མ་ལྷུང་བའི་ཤེས་པ་གསལ་རིག་གི་ངོ་བོ་ཙམ་ལ་བཟུང་བའི་
གནད་ཟིན་ན་ཀུན་གཞིའི་ཁྱད་པར་ཐམས་ཅད་བདེ་བླག་ཏུ་ཤེས་ནུས་ཀྱི།
251

གཞན་ལོགས་ཤིག་ཏུ་ཀུན་གཞི་ཞེས་པ་ནི་དམིགས་པ་དང་ངོ་བོ་འདི་འདྲའོ་ཞེས་
འཆད་ཅིང་བསམ་ན་བསྐལ་བར་བརྟགས་ནའང་གནད་ཕུགས་དཀའོ། །དེ་དག་
གི་རྣམ་བཞག་ཞིབ་པར་གཞུང་གཞན་ལས་ཤེས་པར་བྱ་ལ། དེ་ལྟ་བུའི་ཀུན་
གཞིའི་རྣམ་པར་ཤེས་པ་རྒྱ་མཚོ་ཆེན་པོ་དང་འདྲ་བ་ལས་རླབས་བཞིན་དུ་ཚོགས་
བདུན་འཁོར་དང་བཅས་པ་སྐྱེ་ཞིང་འགག་པའི་ནུས་པའམ་བག་ཆགས་ཏེ།
མདོར་ན་རང་འབྲས་ཕྱི་མ་སྐྱེད་ནུས་ཞིག་ཀུན་གཞི་ལ་བཞག་པ་དེ་ཉིད། མ་སྨིན་
པ་ན་ས་བོན་གྱི་ཚུལ་དུ་གནས་ལ་སྨིན་པ་ན་ལུས་གནས་ལོངས་སྤྱོད་སྣ་ཚོགས་
པར་སྣང་བ་སྟེ། ཡུལ་མེད་བཞིན་དུའང་གོམས་པའི་བག་ཆགས་ཀྱི་སྣང་བ་སྣ་
ཚོགས་པ་ཉམས་སུ་མྱོང་བ་ནི་རྨི་ལམ་གྱི་ཤེས་པ་དང་མི་སྡུག་པ་ལ་སོགས་པ་
གོམས་པའི་བློ་བཞིན་ནོ་ཞེས་འདོད་དོ། །དེ་ལ་སྣང་བ་སེམས་སུ་མི་འདོད་ན་མ་
གཏོགས་འདོད་ཕན་ཆད་ཀུན་གཞི་ངེས་པར་ཁས་བླངས་དགོས་ཏེ འཇུག་ཤེས་
རྣམས་སོ་སོ་བ་ཕྱོགས་སུ་ལྷུང་བ་ཅན་ཡིན་པས་དེ་རེ་རེ་ནས་ཕྱི་ནང་གི་དངོས་པོ་
གནས་ལུགས་ལོངས་སྤྱོད་ཐམས་ཅད་ཀུན་གྱི་གཞིར་མི་རུང་ལ སྣང་བ་སྣ་
ཚོགས་པ་སེམས་ཙམ་མོ་ཞེས་པའི་སེམས་དེ་ཡུལ་ཤེས་ལུས་ཀུན་གྱི་གཞི་ཡིན་
དགོས་པས་སེམས་གསལ་རིག་ཙམ་ལས་འདའ་བ་མེད་དོ། །ཞེས་དང་། ཤེར་
འགྲེལ་ཀེ་ཏ་ཀ་ལས། ལུགས་འདིར་ཐ་སྙད་དུའང་རང་རིག་དང་ཀུན་གཞི་ཁས་
མི་ལེན་ཟེར་ཡང་འདིར་ཐ་སྙད་དུ་ནི་དགག་པའང་མེད་ལ་སྒྲུབ་པའང་མེད་ཀྱི་
དོན་དམ་པར་བཀག་པ་ཁོ་ན་ཡིན་ནོ། །ཞེས་དང་། བརྒལ་ལན་ཉི་སྣང་ལས
252

ཀུན་གཞི་ཡང་ཐལ་འགྱུར་བའི་ལུགས་ལ་ཁས་ལེན་མི་དགོས་མོད དེ་ཐ་སྙད་
དུ་འགོག་པའི་རིགས་པ་མི་སྣང་ལ། དོན་དམ་པར་འགོག་པ་ནི་སྨོས་མ་དགོས་
སོ༑ ༑ཞེས་སོགས་ཀྱི་གཞུང་ལས་དཔལ་ལྡན་ཟླ་བས་ཀྱང་དངོས་སུ་ཀུན་གཞི་
འདོད་པའི་ཞལ་བཞེས་མེད་མོད འོན་ཀྱང་སྣང་བ་སེམས་ཀྱི་བདག་ཉིད་དུ་
འདོད་པས་ཐ་སྙད་དུ་ཅིས་ཀྱང་ཀུན་གཞི་ཁས་ལེན་དགོས་ཞེས་གསུངས་འདུག་
པས༑ དེ་ལྟར་ན་ཟླ་བའི་ལུགས་ལ་ལས་འབྲས་ཀྱི་རྟེན་དུ་ཐ་སྙད་པའི་ཀུན་གཞི་
མི་འཇོག་པར་ལས་འགག་པ་རང་བཞིན་གྱིས་མ་གྲུབ་པ་ཙམ་དེ་ཉིད་ལས་འགག་
པ་ལས་འབྲས་བུ་འབྱུང་རུང་བའི་རྒྱུ་མཚན་དུ་འགོད་པའི་ཚུལ་དང་གཞན་
ཡང་ཀུན་གཞི་ཐ་སྙད་དུ་ཡོད་ན་དེ་དོན་དམ་པར་ཡོད་པར་བསྟན་པའི་མདོའི་
དགོངས་གཞིའང་དེ་ཉིད་ཀྱིས་རུང་ཡང་དེ་མི་འཇོག་པར། འཇུག་པ་རང་འགྲེལ་
ལས༑ དངོས་པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་ཕྱིར། སྟོང་བ་
ཉིད་ཁོ་ན་ཀུན་གཞིའི་རྣམ་པར་ཤེས་པའི་སྒྲས་བསྟན་པར་རིགས་པར་བྱའོ་ཞེས་
དགོངས་གཞིར་སྟོང་བ་ཉིད་འཇོག་པའི་རྒྱུ་མཚན་རྣམས་ལེགས་པར་གསུངས་
པར་ཞུ་ཞུ། །ཞེས་ཟེར་བ་ལ།
ཀུན་གཞི་དཔྱད་པའི་དྲི་བ་དང་ལན་གྱི་རིམ་པ། དཔལ་
ལྡན་ཟླ་བས་དོན་དུ་ཀུན་གཞི་བཞེད་ཀྱང་འཇུག་པའི་གཞུང་འདིར་ལས་འབྲས་ཀྱི་
རྟེན་དུ་ཀུན་གཞི་མི་འཇོག་པའི་རྒྱུ་མཚན་ཡོད་དེ། དོན་དམ་གཏན་ལ་འབེབས་པ་
དང་༑ ཐ་སྙད་ཁས་ལེན་ཚུལ་གང་གི་དབང་དུ་བྱས་ཀྱང་ཐལ་འགྱུར་པའི་ལུགས་
253

ཀྱི་རྣམ་གཞག་དང་མི་མཐུན་པའི་ཕྱིར། དང་པོ་གྲུབ་སྟེ། དོན་དམ་གཏན་
འབེབས་ཀྱི་སྐབས་སུ་དབུ་མ་ཐལ་འགྱུར་བས་ལས་འབྲས་ཀྱི་རྣམ་གཞག་ཁས་
མི་ལེན་པའི་ཕྱིར། དེར་ཐལ། ཡིད་བཞིན་མཛོད་དུ་དོན་དམ་གཏན་འབེབས་
སྐབས་ཁས་ལེན་མེད་པར་གསུངས་པའི་ཕྱིར།
གཉིས་པ་གྲུབ་སྟེ། ཐ་སྙད་ཀྱི་རྣམ་གཞག་འཇིག་རྟེན་གྲགས་སྡེ་ལྟར་དུ་
ཁས་ལེན་པ་ལས་སེམས་ཙམ་ལྟར་ཁས་ལེན་པའི་སྐབས་མ་ཡིན་པའི་ཕྱིར། དེ་
ཉིད་ལས། འཇིག་རྟེན་གྲགས་པའི་རྣམ་གཞག་མ་བརླགས་ཤིག །ཞེས་དང༌།
འབྲས་ཕྱིར་དེ་དག་མེད་ཀྱང་ཡོད་དོ་ཞེས།འཇིག་རྟེན་ངོར་བྱས་བདག་གིས་སྨྲ་
བར་བགྱི། ཞེས་གསུངས་པའི་ཕྱིར། དེས་ན་དབུ་མ་ཐལ་འགྱུར་བ་ཡིན་ཕྱིར་
སྤྱིར་ཆོས་ཐམས་ཅད་རང་བཞིན་མེད་པར་ཁས་བླངས་གཞིར་བཟུང་དང་། ཐ་
སྙད་ཐམས་ཅད་འཇིག་རྟེན་མཐུན་འཇུག་གི་མདོའི་དགོངས་པ་ལྟར་ལས་འགག་
པ་ལས་འབྲས་བུ་འབྱུང་བར་འཇིག་རྟེན་ན་གྲགས་པ་ལྟར་ཁས་བླངས་པའི་རྒྱུ་
མཚན་རྣམ་པ་གཉིས་ལ་བརྟེན་ནས། ལས་འབྲས་ཀྱི་རྟེན་ཀུན་གཞི་མི་འཇོག་པར་
ལས་འགག་པ་རང་བཞིན་གྱིས་མ་གྲུབ་པ་ཙམ་ལས་འབྲས་བུ་འབྱུང་བར་
གསུངས་པ་འདྲ་སྙམ་སྟེ། རྒྱུ་མཚན་ཡང་དག་ཏུ་ཨེ་འགྲོ་མི་ཤེས་སོ། །སྤྱིར་
དཔལ་ལྡན་ཟླ་བས་ཀུན་གཞི་ཁས་ལེན་ཀྱང་འཇུག་པའི་གཞུང་འདིར་ཐལ་འགྱུར་
བའི་གྲུབ་མཐར་ཁས་ལེན་པས་མ་ཁྱབ་སྟེ། གལ་སྲིད་ཁྱབ་ན། ཐལ་འགྱུར་
བའི་ལུགས་ལ་ཐ་སྙད་དུ་རི་མོ་བྲིས་པའི་བ་ལས་འོ་མ་འཇོ་རྒྱུ་ཡོད་པ་དང་།
254

སོལ་བ་ལས་མྱུ་གུ་སྐྱེ་བའི་རྣམ་གཞག་འཐད་པར་ཐལ། ཟླ་བ་གྲགས་པས་ཐ་
སྙད་དུ་དེ་ལྟར་མངོན་སུམ་དུམཛད་པའི་ཕྱིར། འདོད་མི་རིགས་པར་ཐལ།
ཟླ་བ་གྲགས་པ་རང་ཉིད་ཀྱིས་ཀྱང་འཇིག་རྟེན་གྲགས་པའི་རྣམ་གཞག་བརླག་
པའི་སྐྱོན་ཡོད་པ་གང་ཞིག། མདོ་ལས་ཀྱང་། དད་པ་མེད་པའི་མི་རྣམས་ལ།།
དཀར་པོའི་ཆོས་རྣམས་མི་འབྱུང་ཞིང༌། །ས་བོན་མེ་ཡིས་འཚིག་པ་ལ། ། མྱུ་གུ་
སྔོན་པོ་ཇི་བཞིན་ནོ། །ཞེས་གསུངས་པ་དང་འགལ་བའི་ཕྱིར།
ཡང་ཁོ་ན་རེ། ཀུན་གཞི་ཐ་སྙད་དུ་ཡོད་ན་དེ་དོན་དམ་པར་ཡོད་པར་
བསྟན་པའི་མདོའི་དགོངས་གཞིའང་དེ་ཉིད་རུང་ཡང་དེ་མི་འཇོག་པར། འཇུག་
པ་རང་འགྲེལ་ལས། དངོས་པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་
ཕྱིར་སྟོང་པ་ཉིད་ཁོ་ན་ཀུན་གཞིའི་རྣམ་པར་ཤེས་པའི་སྒྲས་བསྟན་པར་རིགས་
པར་བྱའོ་ཞེས་དགོངས་གཞིར་སྟོང་ཉིད་འཇོག་པའི་རྒྱུ་མཚན་རྣམས་ལེགས་པར་
གསུང་བར་ཞུ།།།
ཞེས་པའི་ཡན་ཡ། མདོ་ལས་སྤྱིར་ཀུན་གཞི་ཡོད་པར་གསུངས་
པ་ལོས་བདེན། འོན་ཀྱང་དེ་སེམས་ཙམ་པས་བདེན་པར་འདོད་པ་ལྟར། མདོ་
ལས་ཀྱང་། དངོས་སུ་བདེན་པར་ཡོད་པར་གསུངས་པ་ཡིན་མིན་དཔྱད་གཞི་
དང་༑ འདིར་ཀུན་གཞི་དགག་པའི་སྐབས་དགོངས་གཞི་ཐ་སྙད་པའི་ཀུན་གཞི་དེ་
འཇོག་དགོས་བསམ་པ་ཡང་། བུམ་པ་བུམ་པས་སྟོང་ན་བུམ་པ་ཐ་སྙད་དུའང་
མེད་པར་ཐལ་བའི་སྐྲ་སྣང་གི་བག་ཆགས་ཀྱིས་བསླད་པ་འདྲ་བསམ། གལ་
255

སྲིད་མདོ་ལས་ཀུན་གཞི་དོན་དམ་པར་ཡོད་པར་གསུངས་པ་ཡིན་པའི་དབང་དུ་
བྱས་ཀྱང་། དགོངས་གཞི་ཐ་སྙད་དུ་ཡོད་པའི་ཀུན་གཞི་མི་འཇོག་པ་ནི་གོང་དུ་
བཤད་པ་ལྟར ཐ་སྙད་རྣམ་གཞག་འཇིག་རྟེན་གྲགས་པའི་དབང་དུ་བཏང་བ་
དང་༑ བཀའ་བར་པ་མཚན་ཉིད་མེད་པའི་མདོ་ལས་ཀྱང་ཀུན་གཞི་རྣམ་གཞག་
གསལ་པོར་མ་བསྟན་པ་དང་། དེའི་དགོངས་འགྲེལ་རྩ་ཤེར་དུ་ཡང་མ་བསྟན་
པར་བརྟེན་འཇུག་པ་འདིར་ཡང་དེའི་རྣམ་གཞག་མ་བྱས་པ་འདྲའོ། །འོ་ན་འཇུག་
འགྲེལ་དུ་སྟོང་པ་ཉིད་ལ་ཀུན་གཞི་སྒྲས་བསྟན་པ་རིགས་པར་བྱའོ་ཞེས་དགོངས་
སེམས་
གཞི་སྟོང་ཉིད་གཞག་པར་གསུངས་པའི་རྒྱུ་མཚན་གང་ཡིན་སྙམ་ན།
ཙམ་ལྟར་དུ་གཟུང་འཛིན་གྱི་སྣང་བ་འདི་དག་ཐ་སྙད་པའི་ཀུན་གཞི་ལས་འབྱུང་
ཡང་རུང་། ཀུན་གཞི་དེ་ཡང་རང་བཞིན་མེད་པའམ་སྟོང་ཉིད་ཡིན་པའི་གནད་
ཀྱིས་ལས་འབྲས་སུ་རུང་བ་འདི་རྩ་བ་སྟོང་ཉིད་ལ་ཐུག་པར་བརྟེན་ཟླ་བས་མདོ་
ལས་ཀུན་གཞི་དོན་དམ་པར་གསུངས་པ་དེ་དགོངས་གཞི་ཐ་སྙད་པའི་ཀུན་གཞི་
ལ་དགོངས་པ་ཡིན་ཞེས་རྩ་བ་བོར་ནས་ཡལ་ག་འཚོལ་བ་དང་གླང་པོ་རྙེད་ནས་
གླང་རྗེས་འཚོལ་བ་ལྟར་སྐོར་བ་རྒྱབ་མི་དགོས་པར། ཀུན་གཞི་སྒྲས་བསྟན་པ་
སྟོང་ཉིད་ཡིན་ཞེས་ཐད་ཀར་གསུངས་པ་འདྲ་སྟེ རྩ་བར། དེ་བཞིན་དངོས་པོ་
ཐམས་ཅད་སྟོང་ན་ཡང༌། །སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཞེས་
དང་༑ གང་ཕྱིར་རང་བཞིན་གྱིས་དེ་མི་འགག་པར། དེ་ཕྱིར་ཀུན་གཞི་མེད་ཀྱང་
དེ་ནུས་ཕྱིར། །ཞེས་གསུངས་པ་ལྟར་རོ། །མདོར་ན་སྤྱིར་ཀུན་གཞི་ཐ་སྙད་དུ་
256

ཡོད་པ་ཟླ་བས་བཞེད་ཀྱང་། ལས་འབྲས་ཀྱི་རྟེན་ཀུན་གཞི་མི་བཞག་པ་དང་ཀུན་
གཞི་ཞེས་སྟོན་པའི་དགོངས་གཞི་སྟོང་ཉིད་དང༌། ལས་འགག་པ་རང་བཞིན་
མེད་པ་ཙམ་ལས་འབྲས་སུ་འབྱུང་བར་གསུངས་པའི་རྒྱུ་མཚན་གྱི་གཙོ་བོ་ཐལ་
འགྱུར་པའི་གྲུབ་མཐའ་འཛུགས་པའི་སྐབས་སྤྱིར་ཆོས་ཐམས་ཅད་རང་བཞིན་
གྱིས་མ་གྲུབ་པའམ་དོན་དུ་གཞི་མེད་རྩ་བྲལ་གྱི་སྟོང་ཉིད་ཡིན་པ་གཞིར་བཟུང་སྒོ་
ནས་ཐ་སྙད་འཇིག་རྟེན་གྲགས་པ་ལྟར་ཁས་བླངས་པའི་གནད་དེ་ལ་ཐུག་པར་
སེམས་སོ།
འདིར་སྨྲས་པ།
ཟབ་ལས་ཆེས་ཟབ་མི་ཕམ་དགོངས་པའི་གནད།
སྙིགས་དུས་བཤད་ཡམ་མལ་དུ་ལྷུང་བའི་ཚེ
གང་གི་རྣམ་དཔྱོད་ཕྲ་མོས་ཉེར་སློང་བའི། །
དྲི་བར་ལན་གྱི་སྤོབས་པ་བདག་ལ་དབེན། །
དེ་ཕྱིར་གང་དྲན་ཡིག་རིར་བཀོད་པ་ཡིས།
ངན་ལངས་ཤོར་བའི་གྱ་ཚོམ་གོམས་པའི་ལན།
ོ་མ་རྟོགས་ལོག་རྟོགས་ཤོར་ལ་མི་ཁྲེལ་བར
མི་ཕམ་ཆོས་རྗེའི་དགོངས་པ་གསལ་བར་མཛོད།
ཅེས་ཀྱང་བསྐུལ་ལོ།
257

གཉིས་པ་ཀུན་གཞི་མེད་ཀྱང་ལས་འབྲས་འབྱིན་པའི་དཔེ་ནི རྨི་ལམ་
དམིགས་པའི་ཡུལ་དག་མཐོང་ནས་ནི།།སད་ཀྱང་བླུན་ལ་ཆགས་པ་སྐྱེ་འགྱུར་
བ༑ ༑དེ་བཞིན་འགགས་ཤིང་རང་བཞིན་ཡོད་མིན་པའི། །ལས་ལས་ཀྱང་ནི་
འབྲས་བུ་ཡོད་པ་ཡིན། །ཞེས་པ་སྟེ། ལས་འགག་པ་རང་བཞིན་མེད་པ་ལས་
འབྲས་བུ་འབྱུང་ཚུལ་ནི། དཔེར་ན་རྨི་ལམ་དུ་དམིགས་པའི་ཡུལ་འདོད་པའི་
ཡོན་ཏན་དང་། ཡུལ་གྱི་བུད་མེད་བཟང་མོ་སོགས་དང་ལྷན་ཅིག་འདོད་པ་སྤྱོད་
པ་དག་མཐོང་ནས་ནི། སླར་གཉིད་སད་པ་ན་རྨི་ལམ་གྱི་ཡུལ་དེ་དག་འགགས་
སུ་ཟིན་ཀྱང་བླུན་པོ་འགའ་ཞིག་ལ་ཆགས་པ་སྐྱེ་བའི་རྒྱུར་འགྱུར་བ། དེ་བཞིན་
དུ་འགགས་ཤིང་ཡུན་རིང་པོ་ལོན་པའི་རང་བཞིན་ཡོད་པ་མིན་པའི་ལས་ལས་
ཀྱང་ནི་རྣམ་སྨིན་གྱི་འབྲས་བུ་འབྱུང་བ་ཡོད་པ་ཡིན་ཏེ། སྲིད་པ་འཕོ་བའི་མདོ་
ལས༑ རྒྱལ་པོ་ཆེན་པོ་འདི་ལྟ་སྟེ དཔེར་ན་མི་ཞིག་ཉལ་བའི་རྨི་ལམ་ན་ཡུལ་གྱི་
བུད་མེད་བཟང་མོ་དང་ལྷན་ཅིག་སྤྱོད་པ་རྨིས་ལ། དེ་ཉལ་བ་ལས་སད་ནས་ཡུལ་
གྱི་བུད་མེད་བཟང་མོ་དྲན་ན། རྒྱལ་པོ་ཆེན་པོ་འདི་ཅི་སྙམ་དུ་སེམས། གང་རྨི་
ལམ་གྱི་ཡུལ་གྱི་བུད་མེད་བཟང་མོ་དང་ལྷན་ཅིག་སྤྱོད་པ་རྨིས་ལ དེ་ཉལ་བ་
ལས་སད་ནས་ཡུལ་གྱི་བུད་མེད་བཟང་མོ་དེ་དྲན་པའི་མི་དེ་མཁས་པའི་རང་
བཞིན་ཅན་ཡིན་ནམ། གསོལ་པ བཅོམ་ལྡན་འདས་དེ་ནི་མ་ལགས་ཏེ། དེ་
ཅིའི་སླད་དུ་ཞེ་ན། བཅོམ་ལྡན་འདས་རྨི་ལམ་གྱི་བུད་མེད་བཟང་མོ་ཡང་མ་
མཆིས་ཤིང་མི་དམིགས་ལགས་ན། དེ་དང་ཡོངས་སུ་སྤྱོད་པ་ལྟ་ག་ལ་མཆིས་ཏེ།
258

འདི་ལྟར་མི་དེ་ནི་ཕོངས་ཤིང་དུབ་པའི་སྐལ་པ་ཅན་དུ་འགྱུར་ལགས་སོ། །བཅོམ་
ལྡན་འདས་ཀྱིས་བཀའ་སྩལ་པ། རྒྱལ་པོ་ཆེན་པོ་དེ་བཞིན་དུ་བྱིས་པ་སོ་སོའི་སྐྱེ་
བོ་ཐོས་པ་དང་མི་ལྡན་པ་ཡང་མིག་གིས་གཟུགས་རྣམས་མཐོང་ནས་ཡིད་བདེ་
བར་གྱུར་པའི་གཟུགས་རྣམས་ལ་མངོན་པར་ཞེན་ཏེ མངོན་པར་ཞེན་པར་གྱུར་
ནས་ཆགས་པ་སྐྱེད་པར་བྱེད་དོ། །ཆགས་ནས་འདོད་ཆགས་ལས་བྱུང་བ་དང༌།
ཞེ་སྡང་ལས་བྱུང་བ་དང་། གཏི་མུག་ལས་བྱུང་བའི་ལས་ལུས་དང་ངག་དང་
ཡིད་ཀྱིས་མངོན་པར་འདུ་བྱེད་དོ། །ལས་དེ་མངོན་པར་འདུ་བྱས་པར་གྱུར་ནས་
འགག་གོ །འགགས་པ་ན་ཤར་ཕྱོགས་སུ་བརྟེན་ཏེ་གནས་པ་མ་ཡིན་པ་ནས་
ཕྱོགས་མཚམས་རྣམས་སུ་མ་ཡིན་ནོ་ཞེས་སོགས་གསུངས་པ་ལྟར་རོ།
གསུམ་པ་རྩོད་སྤོང་ལ། རྣམ་སྨིན་ཐུག་མེད་དུ་ཐལ་བ་དང་། ཀུན་
གཞི་གསུངས་པའི་ལུང་འགལ་གྱི་རྩོད་པ་སྤོང་བ་གཉིས་ལས།
དང་པོ་ལ་དོན་མཚོན་གྱི་དཔེ་དང་རྣམ་སྨིན་ངེས་ཚུལ་གཉིས་ལས།
དང་པོ་ནི། ཇི་ལྟར་ཡུལ་ནི་ཡོད་ཉིད་མིན་མཚུངས་ཀྱང་། །རབ་རིབ་
ཅན་གྱིས་སྐྲ་ཤད་རྣམ་པ་ནི། །མཐོང་གི་དངོས་གཞན་རྣམ་པ་མ་ཡིན་ལྟར། །དེ་
བཞིན་སྨིན་ལས་སླར་སྨིན་མིན་ཤེས་གྱིས། །ཞེས་པ་སྟེ། ལས་རང་བཞིན་གྱིས་
མ་འགག་པ་ལས་འབྲས་བུ་བྱུང་ན། རྣམ་སྨིན་ཕྱུང་ཟིན་པ་ལས་ཀྱང་རྣམ་པར་
མིན་པར་འགྱུར་རོ་ཞེ་ན་མ་ཡིན་ཏེ། ཇི་ལྟར་ན་ཡུལ་སྐྲ་ཤད་དང་ནི་མོ་གཤམ་གྱི་
259

བུ་གཉིས་ཡོད་པ་ཉིད་མིན་པར་མཚུངས་ཀྱང༌། རབ་རིབ་ཅན་གྱིས་སྐྲ་ཤད་ཀྱི་
རྣམ་པ་ནི་མཐོང་གི་དངོས་གཞན་མོ་གཤམ་གྱི་བུའི་རྣམ་པ་ནི་མཐོང་བ་མ་ཡིན་པ་
ལྟར༑ དཔེ་དེ་བཞིན་དུ་རྣམ་སྨིན་ཕྱུང་ཟིན་པ་དང་མ་ཟིན་པའི་ལས་དག་ཀྱང་
རང་བཞིན་མེད་པར་མཚུངས་ཀྱང་རྣམ་པར་སྨིན་ཟིན་པའི་ལས་ལས་འབྲས་བུ་
སླར་ཡང་སྨིན་པ་མིན་པར་ཤེས་པར་གྱིས་ཤིག
གཉིས་པ་ནི། དེ་ཕྱིར་རྣམ་སྨིན་མི་དགེ་ནག་པོའི་ལས། །རྣམ་སྨིན་དགེ་
ཉིད་དགེ་ལས་ཡིན་མཐོང་ཞིང༌། །དགེ་མི་དགེ་མེད་བློ་ཅན་ཐར་འགྱུར་ཏེ།
ལས་འབྲས་རྣམས་ལ་སེམས་པའང་དགག་པར་མཛད། །ཅེས་པ་སྟེ། དཔེ་
འདིས་ལས་ཀྱིས་རྣམ་སྨིན་ཐུག་མེད་དུ་འབྱིན་པའི་སྐྱོན་མེད་པ་མ་ཟད། རྣམ་
སྨིན་ངེས་པའང་ཡིན་པར་བསྟན་པ་དེའི་ཕྱིར་ལས་དགེ་མི་དགེ་རང་བཞིན་མེད་
པར་མཚུངས་ཀྱང་རྣམ་སྨིན་ཡིད་དུ་མི་འོང་བ་ནི་རྒྱུ་མི་དགེ་བ་ནག་པོའི་ལས་
ལས་ཡིན་གྱི་དགེ་བ་ལས་མ་ཡིན་ཞིང་། རྣམ་སྨིན་དགེ་ཞིང་ཡིད་དུ་འོང་བ་ཉིད་
རྒྱུ་དགེ་བ་ལས་ཡིན་པར་མཐོང་གི་མི་དགེ་བ་ལས་མ་ཡིན་པར་མཐོང་ཞིང་
ལས་དགེ་བ་དང་མི་དགེ་བ་རང་བཞིན་མེད་པ་སྟོང་ཉིད་དུ་རྟོགས་པའི་བློ་ཅན་
རྣམས་ནི་ལས་ཀྱི་འཁྲུལ་སྣང་ཟད་དེ་འཁོར་བ་ལས་ཐར་བར་འགྱུར་ཏེ། བཅོམ་
ལྡན་འདས་ཀྱིས་དེ་ལྟར་ལས་རང་བཞིན་མེད་ཀྱང་རྣམ་སྨིན་མི་འཆོལ་བར་འབྱིན་
པའི་ཚུལ་ཤིན་ཏུ་རྟོགས་དཀའ་བ་དང༌། སོ་སོ་སྐྱེ་བོའི་རྟོག་དཔྱོད་ཀྱིས་ལས་
འབྲས་ཀྱི་འཐད་པ་མ་རྙེད་ནས་ལས་འབྲས་ལ་སྐུར་བ་བཏབ་སྟེ་དོན་ཆེན་ལས་
260

ལྷུང་བར་དགོངས་ནས། ལས་ཀྱི་རྣམ་པར་སྨིན་པ་ནི་བསམ་གྱིས་མི་ཁྱབ་བོ་
ཞེས་ལས་འབྲས་རྣམས་ལ་སེམས་པའང་དགག་པར་མཛད་དོ།
—— གཉིས་པ་ནི། ཀུན་གཞི་གསུངས་པའི་ལུང་འགལ་གྱི་རྩོད་སྤོང་ལ།
ལུང་དེ་འདྲ་བ་དྲང་དོན་དུ་བསྟན་པ་དང་དེ་དག་གི་དཔེ་བསྟན་པ་གཉིས་ལས།
_ དང་པོ་ནི། ཀུན་གཞི་ཡོད་ཅིང་གང་ཟག་ཉིད་ཡོད་ལ །ཕུང་པོ་འདི་
དག་འབའ་ཞིག་ཉིད་ཡོད་ཅེས། །བསྟན་པ་འདི་ནི་དེ་ལྟར་ཆེས་ཟབ་དོན། །རིག་
པར་མི་འགྱུར་གང་ཡིན་དེ་ལ་འོ །ཞེས་པ་སྟེ། འོ་ན་ལང་ཀར་གཤེགས་མདོ་
ལས་ཀུན་གཞི་དངོས་པོ་ཐམས་ཅད་སྐྱེད་པའི་རྒྱུར་གསུངས་པ་དེ་ཅི་མེད་པ་ཡིན་
ནམ་ཞེ་ན། ཀུན་གཞི་ཡོད་པར་གསུངས་པ་ནི་དགོངས་གཞི་སྟོང་པ་ཉིད་དང་།
དགོས་པ་དེ་བསྟན་པས་འདུལ་བ་རྣམས་ཀྱི་ཆེད་དུ་བསྟན་ཅིང་། དེ་མ་ཟད་བརྗོད་
མེད་ཀྱི་གང་ཟག་ཀྱང་ཡོད་ལ་ཕུང་པོ་འདི་དག་འབའ་ཞིག་ཉིད་ཀྱང་ཡོད་ཅེས་
བསྟན་པ་དེ་ནི། དེ་ལྟར་གོང་དུ་བསྟན་པའི་ཆེས་ཟབ་མོ་རྟེན་འབྲེལ་གྱི་དོན་རིག་
པར་མི་འགྱུར་བ་གང་ཡིན་པའི་གདུལ་བྱ་དེ་ལ་དགོངས་ནས་གསུངས་པ་ཤེས་
པར་བྱའོ། །དེ་ཡང་རང་འགྲེལ་ལས། དེ་སྐད་དུ་ཉེ་བར་བསྟན་པས་གདུལ་བ་
རྣམས་ལ་དེ་ཡོད་པ་ཉིད་དུ་བསྟན་པའི་ཕྱིར་རོ། །ཞེས་པས་དགོས་པ་དང་།
དངོས་པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་ཕྱིར་སྟོང་པ་ཉིད་ཁོ་ན་ཀུན་
གཞི་རྣམ་པར་ཤེས་པའི་སྒྲས་བསྟན་པ་རིག་པར་བྱའོ། །ཞེས་པས་དགོངས་གཞི་
བསྟན༑ ཀུན་གཞི་རྣམ་པར་ཤེས་པ་འབའ་ཞིག་ཡོད་པར་མ་ཟད་ཀྱི་གང་ཟག་
261

ཀྱང་ཡོད་དེ། དེས་འདུལ་བའི་སྐྱེ་བོ་ལ་དེ་ཡོད་པ་ཉིད་དུ་བསྟན་པས་རྗེས་སུ་
འཛིན་པའི་ཕྱིར་རོ། །ཞེས་དང་། གདུལ་བྱ་གང་དག་ཡུན་རིང་པོར་མུ་སྟེགས་
ཀྱི་ལྟ་བ་ལ་གོམས་པར་བྱས་པས་ཆོས་ཉིད་ཟབ་མོ་ལ་འཇུག་པར་མི་ནུས་ཤིང་
བདག་མེད་དོ་འབྱུང་བར་མི་འགྱུར་རོ་ཞེས་ཇི་སྐད་བསྟན་པའི་ཆོས་ཉིད་ཟབ་མོ་
ཐོས་ནས་སྐྲག་པ་ཐོག་མ་ཁོ་ནར་སྟོན་པའི་ཉེ་བར་བསྟན་པ་ལ་གཡང་ས་དང་འདྲ་
བར་སེམས་པ་དེ་དག་དེ་ལ་རྒྱབ་ཀྱིས་ཕྱོགས་པས་དོན་ཆེན་པོ་བསྒྲུབ་པར་མི་
འགྱུར་རོ། །ཆེས་ཐོག་མར་ཀུན་གཞི་རྣམ་པར་ཤེས་པ་ལ་སོགས་པ་བསྟན་པས་
ནི་མུ་སྟེགས་ཀྱི་ལུགས་བསལ་ནས་དེ་དག་གི་དོན་ཆེན་པོ་འདྲེན་པར་འགྱུར་ཞིང་།
ཕྱིས་ནས་གསུང་རབ་ཀྱི་དོན་ཕྱིན་ཅི་མ་ལོག་པར་རིག་པ་རྣམས་རང་ཉིད་ཀྱིས་དེ་
དག་སྤོང་བར་འགྱུར་བས་ཡོན་ཏན་ཁོ་ན་འབྱུང་གི་སྐྱོན་ནི་མ་ཡིན་ནོ། ཇི་སྐད་དུ་
འཕགས་པ་ལྷས། གང་ཞིག་གང་གང་ལ་དགའ་བ། །དེ་ཡིས་དེ་དེ་སྔར་དཔྱད་
བྱ༑ ༑ཉམས་པར་གྱུར་པ་དམ་ཆོས་ཀྱི། །སྣོད་ནི་ཅིས་ཀྱང་མ་ཡིན་ནོ། །ཞེས་
གསུངས་པ་རྣམས་ཀྱིས་དེ་ལྟར་བསྟན་པས་གདུལ་བྱ་ལ་ཕན་པ་འབྱུང་ཚུལ་
བསྟན་ཏོ།
གཉིས་པ་ནི། འཇིག་ཚོགས་ལྟ་དང་བྲལ་ཡང་སངས་རྒྱས་ཀྱིས། །ཇི་
ལྟར་ང་དང་ང་ཡི་བསྟན་པ་ལྟར། །དེ་བཞིན་དངོས་རྣམས་རང་བཞིན་མེད་མོད་
ཀྱི༑ ༑ཡོད་ཅེས་དྲང་དོན་ཉིད་དུ་བསྟན་པ་ཡིན། །ཞེས་པ་སྟེ། གདུལ་བྱས་དེ་ཁོ་
ན་ཉིད་རྟོགས་པའི་ཐབས་སུ་ཀུན་གཞི་ཡོད་པར་བསྟན་པ་མ་ཟད། ཕུང་པོ་འཇིག་
262

པའི་ཚོགས་ལ་བདག་ཏུ་ལྟ་བ་དང་བྲལ་ཡང་སངས་རྒྱས་ཀྱིས། ཇི་ལྟར་ང་དང་
ང་ཡིའོ་ཞེས་གདུལ་བྱ་ལ་ཕན་པའི་ཆོས་ཉེ་བར་བསྟན་པ་ལྟར། དེ་བཞིན་དུ་ཕུང་
ཁམས་སྐྱེ་མཆེད་ཀྱི་དངོས་པོ་དེ་རྣམས་རང་བཞིན་གྱིས་གྲུབ་པ་རྡུལ་ཙམ་མེད་
མོད་ཀྱི། ཡོད་ཅེས་དྲང་དོན་ཉིད་དུ་བསྟན་པ་ཡིན་ཏེ ཤར་གྱི་རི་བོའི་སྡེ་དང་
མཐུན་པའི་ཚིགས་སུ་བཅད་པ་དག་ལས གལ་ཏེ་འཇིག་རྟེན་རྣམ་འདྲེན་
རྣམས༑ ༑འཇིག་རྟེན་མཐུན་པར་མི་འཇུག་ན། །སངས་རྒྱས་ཆོས་ཉིད་གང་ཡིན་
དང་༑ ༑སངས་རྒྱས་སུས་ཀྱང་ཤེས་མི་འགྱུར། །ཕུང་པོ་དག་དང་ཁམས་རྣམས་
དང༑ ༑སྐྱེ་མཆེད་རང་བཞིན་གཅིག་བཞེད་ལ། །ཁམས་གསུམ་པོ་དག་སྟོན་
མཛད་པ། །འདི་ནི་འཇིག་རྟེན་མཐུན་འཇུག་ཡིན། །སོགས་འཇིག་རྟེན་མཐུན་
འཇུག་དྲུག་གི་སྒོ་ནས་རྒྱ་ཆེར་གསུངས་པ་ལྟ་བུའོ། །
ལྔ་པ་སེམས་ཙམ་ཀུན་གཞིའི་གཞན་སྐྱེ་བདེན་གཉིས་ཀྱིས་
འགོག་པ་ལ། ཀུན་གཞིའི་འདོད་ཚུལ་ངོས་བཟུང་བ། སྒྲུབ་བྱེད་དཔེ་རྟགས་
ལུང་གསུམ་རིམ་ལྡན་དུ་འགོག་པ་གཉིས།
དང་པོ་ལ། ཀུན་གཞི་མྱང་འདས་ཀྱི་གཞི་རུ་བསྟན་པ། ཀུན་གཞི་
འཁོར་བའི་གཞི་རུ་བསྟན་པ། ཀུན་གཞི་རང་གི་མཚན་ཉིད་བསྟན་པ་དང་གསུམ་
ལས༑
263

དང་པོ་ནི། གཟུང་བ་མེད་པར་འཛིན་པ་མ་མཐོང་ཞིང་། །སྲིད་གསུམ་
རྣམ་ཤེས་ཙམ་དུ་རབ་རྟོགས་པས། །ཤེས་རབ་ལ་གནས་བྱང་ཆུབ་སེམས་
དཔའ་དེས། །རྣམ་ཤེས་ཙམ་དུ་དེ་ཉིད་རྟོགས་པར་འགྱུར །ཞེས་པ་སྟེ། དབུ་
མ་པས་ཀུན་གཞི་མེད་པར་བསྟན་པ་ལ་སེམས་ཙམ་པ་རྣམས་མི་བཟོད་ནས།དེ་
དག་ན་རེ། ཕྱི་རོལ་གྱི་གཟུང་བ་མེད་པར་རྟོགས་པས་དེ་འཛིན་པའི་སེམས་ཀྱང་
མ་མཐོང་ཞིང་། སྲིད་པ་གསུམ་པོ་དེ་དག་ཕྱི་རོལ་དོན་གྱིས་དབེན་པའི་རྣམ་པར་
ཤེས་པ་ཙམ་དུ་ནི་རབ་ཏུ་རྟོགས་པ་ཡོད་ལ། དེ་བསྒོམས་པས་མྱ་ངན་ལས་
འདས་པའི་ཡོན་ཏན་རྣམས་འབྱུང་ཞིང་། དེ་དོན་མ་རྟོགས་པ་ལས་ཕྱི་རོལ་དོན་
དུ་ཞེན་པ་སོགས་འཆད་འགྱུར་གྱི་སྐྱོན་རྣམས་འབྱུང་བ་ཡིན་ནོ། །དེ་རྟོགས་
པའི་མཚན་གཞི་ཡོད་དེ། ས་དྲུག་པ་ཤེས་རབ་ཀྱི་ཕར་ཕྱིན་ལ་གནས་པའི་བྱང་
ཆུབ་སེམས་དཔའ་དེས། གཟུང་འཛིན་གཉིས་སྟོང་གི་རྣམ་ཤེས་ཙམ་དུ་གནས་
ལུགས་དེ་ཁོ་ན་ཉིད་རྟོགས་པར་འགྱུར་བའི་ཕྱིར་རོ་ཞེས་ཟེར
གཉིས་པ་ནི། ཇི་ལྟར་རླུང་གིས་བསྐུལ་བས་རྒྱ་མཚོ་ནི།།ཆེ་ལས་ཆུ་
རླབས་འབྱུང་བ་དེ་བཞིན་དུ། །ཀུན་གྱི་ས་བོན་ཀུན་གཞི་ཞེས་བྱ་ལས། །རང་གི་
ནུས་པས་རྣམ་ཤེས་ཙམ་ཞིག་འབྱུང༌། །ཞེས་པ་སྟེ། འོ་ན་ཕྱི་དོན་མེད་པར་དེའི་
རྣམ་པ་ཅན་གྱི་རྣམ་པར་ཤེས་པ་ཇི་ལྟར་སྐྱེ་བར་འགྱུར་ཞེ་ན། ཇི་ལྟར་རླུང་གིས་
བསྐུལ་བས་རྒྱ་མཚོ་རང་གི་ངོ་བོ་ནི་རླབས་མེད་དྭངས་ཞིང་འཁྱིལ་བ་གཏིང་ཟབ་
ཅིང་རྒྱ་ཆེ་བ་ལས་ཆུའི་ཡན་ལག་བསྐྱོད་ཅིང་རྦ་རླབས་ཕན་ཚུན་འགྲན་པའི་ཚུལ་
264

གྱིས་སྲོག་ཆགས་འཇིགས་པའི་གཟུགས་དང་། རི་བོ་ཞིག་པ་ལྟ་བུ་རྒྱུག་ཅིང་
འབྱུང་བར་རྟོག་པ་དེ་བཞིན་དུ། འདིར་ཡང་ཀུན་ནས་ཉོན་མོངས་པའི་ཆོས་ཀུན་
གྱི་ས་བོན་ཐམས་ཅད་པ་ཀུན་གཞི་ཞེས་བྱ་བ་ལ་ཐོག་མེད་ནས་གཟུང་འཛིན་མང་
པོར་ཞེན་པའི་བག་ཆགས་བཞག་པ་ཡོངས་སུ་སྨིན་པ་ལས རང་གི་ནུས་པས་
མ་དག་གཞན་དབང་གི་རྣམ་ཤེས་ཙམ་ཞིག་འབྱུང་བ་ལ་བྱིས་པ་རྣམས་ཀྱིས་
གཟུང་བ་དང་འཛིན་པའི་རྣམ་པར་རྟོག་པ་ཀུན་ཏུ་རྟོག་པར་བྱེད་ཀྱི། རྣམ་པར་
ཤེས་པ་ལས་ཐ་དད་པར་གྱུར་པའི་གཟུང་བ་ནི་ཅུང་ཟད་ཀྱང་ཡོད་པ་མ་ཡིན་ནོ།།
དཔེར་ན་དབང་ཕྱུག་ལ་སོགས་པ་རྒྱུར་སྨྲ་བ་རྣམས། བ་ནི་བ་སྦྲ་རྣམས་ཀྱི་རྒྱུ།།
ཆུ་ཤེལ་ཆུ་རྣམས་ཀྱི་བཞིན་དང་། །བླག་ཤ་ཡལ་ག་རྣམས་ཀྱི་ལྟར། །དེ་ནི་ལུས་
ཅན་རྣམས་ཀྱི་རྒྱུ། །ཞེས་དབང་ཕྱུག་སོགས་རྒྱུར་སྨྲ་བ་བཞིན་དུ། འདི་དག་གིས་
ཀྱང་ཀུན་གཞི་ཀུན་གྱི་རྒྱུར་སྨྲ་ཞིང་། གང་དབང་ཕྱུག་རྟག་ལ་ཀུན་གཞི་མི་རྟག་
གོ་ཞེས་པ་ནི་ཁྱད་པར་རོ། །
གསུམ་པ་ནི། དེ་ཕྱིར་གཞན་གྱི་དབང་གི་ངོ་བོ་གང་། །དངོས་པོ་
བཏགས་པར་ཡོད་པའི་རྒྱུར་འགྱུར་ཞིང་། །ཕྱི་རོལ་གཟུང་བ་མེད་པར་འབྱུང་
འགྱུར་ལ། །ཡོད་དང་སྤྲོས་ཀུན་ཡུལ་མིན་རང་བཞིན་ཡོད །ཅེས་པ་སྟེ། གང་
གི་ཕྱིར་གསུང་རབ་ཀྱི་རྣམ་པར་བཞག་པའི་དོན་ནི་འདི་ཡིན་པ་དེའི་ཕྱིར་གདོན་མི་
ཟ་བར་གཞན་དབང་ནི་ཁས་བླང་དགོས་སོ། །གཞན་གྱི་དབང་གི་ངོ་བོ་གང་ཞེ་ན།
ཆོས་དང་གང་ཟག་གི་དངོས་པོ་ཀུན་ཏུ་བཏགས་པར་ཡོད་པ་རྣམས་ཀྱི་སྒྲོ་
265

འདོགས་པའི་རྒྱུར་འགྱུར་ཞིང༌། རྟོག་པའི་དྲྭ་བ་མ་ལུས་པའི་གཞིར་འདོད་
པའི་ཕྱིར། གཞན་དུ་ན་འཁྲུལ་གཞི་མེད་པར་འགའ་ཡང་བདག་དང་ཆོས་སུ་
འཁྲུལ་མི་རུང་སྟེ། སྦྲུལ་ལ་སོགས་པར་འཁྲུལ་པ་ལ་འཁྲུལ་གཞི་ཐག་པ་
སོགས་ལ་ལྟོས་པ་མེད་པར་ནམ་མཁའ་སྟོང་པར་མི་འབྱུང་བ་བཞིན་ནོ། །འདིར་
ཡང་ཕྱི་རོལ་གྱི་གཟུང་བ་མེད་ཀྱང་སྔོན་པོ་ལ་སོགས་པར་རྟོག་པ་དང་། ཀུན་
ནས་ཉོན་མོངས་དང་རྣམ་པར་བྱང་བ་འབྱུང་བའི་རྒྱུར་འགྱུར་ལ། ཀུན་བརྟགས་
ཀྱིས་སྟོང་པའི་སྟོང་གཞི་ཆོས་ཅན་གཞན་དབང་དེ་རང་གི་ངོ་བོས་མི་སྟོང་
བདེན་པར་ཡོད་པ་དང་། སྤྲོས་པའི་སྒྲ་རྟོག་ཀུན་གྱི་ཡུལ་མིན་པའི་རང་བཞིན་དུ་
ཡོད་པར་འདོད་དོ། །མདོར་ན་གཞན་དབང་རང་གི་ངོ་བོ་ཁྱད་ཆོས་གསུམ་
ལྡན་ཡིན་ཏེ། ཕྱི་རོལ་གཟུང་བ་མེད་ཀྱང་གཟུང་བར་རྟོག་པ་སོགས་རང་གི་
བག་ཆགས་ལས་འབྱུང་བའི་རྒྱུར་གྱུར་པ། བདེན་པར་ཡོད་པ། དོན་དམ་པར་
སྒྲ་རྟོག་གི་ཡུལ་མིན་པའི་རང་བཞིན་དུ་ཡོད་པ་གསུམ་མོ། ། དེ་དག་ནི་ཕྱོགས་
སྔའི་འདོད་པའོ། །
༈ གཉིས་པ་སྒྲུབ་བྱེད་དཔེ་རྟགས་ལུང་གསུམ་རིམ་ལྡན་དུ་འགོག་པ་
ལ༑ ཆོས་མཚུངས་ལྡན་པའི་དཔེ་བཞི་རིམ་ལྡན་དུ་འགོག་པ། མངོན་རྗེས་ཚད་
མའི་རྟགས་གཉིས་རིམ་ལྡན་དུ་འགོག་པ། ཡིད་ཆེས་མདོ་སྡེའི་ལུང་གཉིས་དྲང་
དོན་དུ་བསྟན་པ་དང་གསུམ་ལས
266

དང་པོ་ལ། ཡིད་ཤེས་འཁྲུལ་པའི་རྨི་ལམ་གྱི་དཔེ་འགོག་པ། དབང་
ཤེས་འཁྲུལ་པའི་རབ་རིབ་ཀྱི་དཔེ་འགོག་པ།སྒོམ་འབྱུང་འཁྲུལ་པའི་ཀེང་རུས་
ཀྱི་དཔེ་འགོག་པ། ལས་སྣང་འཁྲུལ་པ་རྣག་བློའི་དཔེ་འགོག་པ་དང་བཞི་ལས
དང་པོ་ལ། ཡུལ་མེད་སེམས་ཡོད་རྨི་ལམ་གྱི་དཔེས་སྒྲུབ་ཚུལ།
ཡུལ་ཡུལ་ཅན་མཚུངས་པས་དཔེ་འགོག་པ། སད་སྐབས་རྨི་ལམ་དང་མཚུངས་
པས་དོན་འགོག་པ། སད་རྨི་ཡོད་མེད་མཚུངས་པས་མགོ་སྙོམས་པ་དང་བཞི་
ལས༑
༈ དང་པོ་ནི། ཕྱི་རོལ་མེད་སེམས་དཔེ་ནི་གང་དུ་ཡོད། །རྨི་ལམ་ཇི་
བཞིན་ཞེ་ན་་་།།ཞེས་པ་སྟེ། ཕྱི་རོལ་གྱི་དོན་མེད་ལ་སེམས་བདེན་པར་ཡོད་པའི་
དཔེ་གང་དུ་ཡོད་ཅེས་དྲིས་པ་ལ། ཁོ་ན་རེ་ཁང་མིག་ཆུང་ངུར་གཉིད་ལོག་པ་ན།
གླང་པོ་ཆེའི་ཁྱུ་སོགས་རྨིས་པའི་རྨི་ལམ་གྱི་ཡུལ་དེ་ཡོད་མི་རིགས་ཏེ་དེར་ཤོང་
བའི་སྐབས་མེད་པའི་ཕྱིར། འོན་ཀྱང་དེ་འཛིན་གྱི་ཤེས་པ་ཡོད་པ་ཇི་ལྟ་བ་དཔེ་དེ་
བཞིན་དུ་ཕྱི་དོན་མེད་ལ་ཤེས་པ་ཡོད་དོ་ཞེ་ན།
གཉིས་གཉིས་པ་པ་ནིནི།། ཡུལ་ཡུལ་ཅན་མཚུངས་པས་དཔེ་འགོག་པ་ལ། རྨི་
ལམ་གྱི་དཔེས་ཤེས་པ་རང་བཞིན་གྱིས་ཡོད་པ་མི་འགྲུབ་པ། ཕྱི་རོལ་མེད་པ་མི་
འགྲུབ་པ་དང་གཉིས་ལས།
དང་པོ་ནི། ་་་དེ་བསམ་བྱ། །གང་ཚེ་ང་ལ་རྨི་ལམ་ན་ཡང་སེམས།
ཡོད་མིན་དེ་ཚེ་ཁྱོད་ཀྱི་དཔེ་ཡོད་མིན། །གལ་ཏེ་སད་ཚེ་རྨི་ལམ་དྲན་ལས་ཡིད།།
267

ཡོད་ན་ཕྱི་རོལ་ཡུལ་ཡང་དེ་བཞིན་འགྱུར། །ཇི་ལྟར་ཁྱོད་ཀྱི་ངས་མཐོང་སྙམ་
དྲན་པ། །དེ་འདྲ་ཕྱི་རོལ་ལ་ཡང་མཚུངས་པ་ཡིན། །ཞེས་པ་སྟེ། ཁྱོད་ཀྱི་དཔེ་དེ་
ནི་རེ་ཞིག་བསམ་པར་བྱ་སྟེ། གང་གི་ཚེ་དབུ་མ་པ་ང་ལ་རྨི་ལམ་ན་ཡང་སེམས་
རང་བཞིན་གྱིས་ཡོད་པ་མིན་ན། དེའི་ཚེ་ཁྱོད་ཀྱི་ཡུལ་མེད་ལ་སེམས་རང་བཞིན་
གྱིས་ཡོད་པའི་དཔེ་གྲུབ་ཡོད་པ་མིན་ནོ། །གལ་ཏེ་སད་པའི་ཚེ་རྨི་ལམ་དྲན་པའི་
རྒྱུ་མཚན་ལས་ཡིད་ཀྱི་ཤེས་པ་རང་བཞིན་གྱིས་གྲུབ་པ་ཡོད་དོ་ཞེ་ན། འོ་ན་ཕྱི་
རོལ་གྱི་ཡུལ་ཡང་ཡིད་དེ་བཞིན་དུ་རང་བཞིན་གྱིས་གྲུབ་པར་འགྱུར་བར་ཐལ།
ཇི་ལྟར་ཁྱོད་ཀྱིས་ངས་རྨི་ལམ་གྱི་ཡུལ་མཐོང་བའི་ཡིད་ཤེས་དྲན་ནོ་སྙམ་པ་དེ་
འདྲ་བ་ཕྱི་རོལ་གྱི་ཡུལ་ལ་ཡང་འདི་མཐོང་ངོ་སྙམ་པའི་དྲན་པ་ཡོད་པ་མཚུངས་
པ་ཡིན་པའི་ཕྱིར་རོ། །
གཉིས་པ་ལ་འདོད་པ་བཀོད་པ་དང་། དེ་དགག་པ་གཉིས།
དང་པོ་ནི གལ་ཏེ་གཉིད་ན་མིག་བློ་མི་སྲིད་པས། །ཡོད་མིན་ཡིད་ཀྱི་
ཤེས་པ་ཁོ་ན་ཡོད། །དེ་ཡི་རྣམ་པ་ཕྱི་རོལ་ཉིད་དུ་ཞེན། །རྨི་ལམ་ཇི་ལྟ་དེ་བཞིན་
འདིར་འདོད་ན། །ཞེས་པ་སྟེ། གལ་ཏེ་གཉིད་ལོག་པ་ན་མིག་བློ་མི་སྲིད་པས་ཕྱི་
རོལ་གྱི་ཡུལ་ཡོད་པ་མིན་ཀྱང་། གཉིད་ཀྱིས་བསླད་པའི་ཡིད་ཀྱི་ཤེས་པ་ཡུལ་
དུ་སྣང་བ་ཁོ་ན་ཡོད་ལ དེ་ཡི་རྣམ་པ་ལ་ཕྱི་རོལ་གྱི་ཡུལ་ཉིད་དུ་ཞེན་པ་འབྱུང་བ་
ཡིན་པས། རྨི་ལམ་དུ་ཡུལ་མེད་ལ་ཡིད་ཤེས་ཡོད་པ་ཇི་ལྟ་བ་དེ་བཞིན་དུ་སད་
པའི་གནས་སྐབས་འདིར་ཡང་འདོད་དོ་ཞེ་ན།
268

གཉིས་པ་ནི། ཇི་ལྟར་ཁྱོད་ཀྱི་ཕྱི་ཡུལ་རྨི་ལམ་དུ། །མ་སྐྱེས་དེ་བཞིན་
ཡིད་ཀྱང་སྐྱེ་མ་ཡིན། །མིག་དང་མིག་གི་ཡུལ་དང་དེས་བསྐྱེད་སེམས།
གསུམ་པོ་ཐམས་ཅད་ཀྱང་ནི་རྫུན་པ་ཡིན །རྣ་སོགས་ལྷག་མ་གསུམ་པོའང་སྐྱེ་
བ་མེད། །ཞེས་པ་སྟེ ཇི་ལྟར་ཁྱོད་ཀྱི་ཕྱི་རོལ་གྱི་ཡུལ་རྨི་ལམ་དུ་མ་སྐྱེས་པ་དེ་
བཞིན་དུ། ཡིད་ཀྱང་རང་བཞིན་གྱིས་སྐྱེས་པ་མ་ཡིན་པར་ཐལ། དེ་དག་སྐྱེས་
མ་སྐྱེས་རྒྱུ་མཚན་མཚུངས་པའི་ཕྱིར་ཏེ། རྨི་ལམ་གྱི་འཁྲུལ་ངོར་ནི་གཉིས་ཀ་
ཡོད་ལ། སད་པ་ན་གཉིས་ཀ་མེད་པའི་ཕྱིར་རོ། །རྨི་ལམ་དུ་མིག་དང་མིག་གི་
ཡུལ་དང་དེས་བསྐྱེད་པའི་སེམས་གསུམ་པོ་ཐམས་ཅད་ཀྱང་ནི་རྫུན་པ་ཡིན་ལ།
དེ་བཞིན་དུ་རྣ་སོགས་ལྷག་མའི་ཡུལ་དབང་ཤེས་གསུམ་པོའང་རང་བཞིན་གྱིས་
སྐྱེ་བ་མེད་པའི་ཕྱིར་རོ།
གསུམ་པ་ནི། སད་སྐབས་རྨི་ལམ་དང་མཚུངས་པས་དོན་འགོག་པ་ནི།
རྨི་ལམ་ཇི་ལྟ་དེ་བཞིན་སད་འདིར་ཡང༌། །དངོས་རྣམས་རྫུན་ཡིན་སེམས་དེ་
ཡོད་མ་ཡིན། །སྤྱོད་ཡུལ་མེད་ཅིང་དབང་པོ་རྣམས་ཀྱང་མེད། །ཅེས་པ་སྟེ
དེ་ལྟར་རྨི་ལམ་གྱི་ཡུལ་དབང་ཤེས་གསུམ་རྫུན་པ་ཡིན་པ་ཇི་ལྟ་བ་དེ་བཞིན་དུ།
སད་པའི་གནས་སྐབས་འདིར་ཡང་སྤྱིར་དངོས་པོའི་ཆོས་རྣམས་རྫུན་པ་ཡིན་ཞིང་
བྱེ་བྲག་ཏུ་དམིགས་བྱེད་ཀྱི་སེམས་རང་བཞིན་གྱིས་གྲུབ་པ་དེ་ཡོད་པ་མ་ཡིན་ཞིང་
སྤྱོད་ཡུལ་དམིགས་པ་མེད་ཅིང་རྟེན་དབང་པོ་རྣམས་ཀྱང་རང་བཞིན་གྱིས་ཡོད་པ་
མ་ཡིན་ནོ།
269

བཞི་པ་ནི། འདི་ན་ཇི་ལྟར་སད་བཞིན་ཇི་བཞིན་དུ། །མ་སད་དེ་སྲིད་
དེ་ལ་གསུམ་པོ་ཡོད། །སད་པར་འགྱུར་ན་གསུམ་ཆར་ཡོད་མིན་ལྟར །གཏི་
མུག་གཉིད་སད་ལས་དེ་དེ་བཞིན་ནོ། །ཞེས་པ་སྟེ། ཕྱི་རོལ་མེད་ཅིང་ཤེས་པ་
ཡོད་པ་ཆོས་ཅན། མི་འཐད་དེ། འཇིག་རྟེན་འདི་ན་ཇི་ལྟར་ཐ་མལ་པའི་གཉིད་
སད་པ་ལ་ཡུལ་དབང་ཤེས་གསུམ་ཡོད་པར་སྣང་བ་དེ་བཞིན། དཔེ་ཇི་ལྟ་བ་ཇི་
བཞིན་དུ། ཇི་སྲིད་ཐ་མལ་པའི་གཉིད་མ་སད་པ་དེ་སྲིད་དུ་གང་ཟག་དེའི་ཤེས་ངོ་
དེ་ལ་ཡུལ་དབང་ཤེས་གསུམ་པོ་ཚང་བར་སྣང་ཞིང་སྣང་བ་ལྟར་དོན་བྱེད་པའི་
ནུས་པའང་ཡོད་ལ། གཉིད་སད་པར་གྱུར་ན་རྨི་ལམ་གྱི་ཡུལ་དབང་ཤེས་པ་
གསུམ་ཆར་ཡོད་པ་མིན་པ་ལྟར གཏི་མུག་གི་གཉིད་སད་པ་ལས་དེ་ཁོ་ན་
ཉིད་སྤྲོས་བྲལ་མངོན་སུམ་དུ་གཟིགས་པའི་ཡེ་ཤེས་ཀྱི་ངོར་ཡུལ་དབང་ཤེས་
གསུམ་མ་གྲུབ་པ་དེ་ནི་གཉིད་སད་པ་ན་རྨི་ལམ་གྱི་ཡུལ་དབང་ཤེས་གསུམ་མ་
གྲུབ་པ་དེ་བཞིན་ནོ། དེ་ཡང་མི་ཕམ་ཆོས་རྗེའི་སད་རྨི་རྩོད་པའི་གླུ་སྒྱུ་མའི་རོལ་
མོ་ལས། ལྷ་ཨཱརྱ་མཉྫུཤྲཱི་ལ། ལུས་གཙུག་གིས་གཏུགས་ནས་གཏམ་འདི་
འཆད༑ ༑མདང་བཟང་པོ་རྨིས་པའི་སྣང་བ་དང་། །ད་དངོས་སུ་འཕྲད་པའི་སྣང་
བ་གཉིས། ། གཉིས་ཀས་ཆགས་པ་བསྐྱེད་པར་མཉམ། །གཉིས་ཀ་མཐར་ནི་
འཇིག་པར་མཉམ། །མདང་མདང་གི་སྣང་བ་བདེན་པར་བཟུང་། ད་ད་ལྟའི་
སྣང་བ་བདེན་པར་འཛིན། ། ད་མདང་དང་ད་ལྟ་སུ་བདེན་བརྩད། །དེ་རིང་སྣང་
བ་འུད་པོ་ཆེས། །མདང་སྣང་བ་ཁྱོད་ནི་འཁྲུལ་ལོ་ཟེར །མདང་གི་སྣང་བ་
270

འཁྲུལ་བོ་ཆེས། །ངར་མ་ཟད་ཁྱོད་ཀྱང་འཁྲུལ་ལོ་ཟེར །ད་ལྟས་མ་འཁྲུལ་
བདེན་རྟགས་ལ། །ད་དངོས་སུ་སྣང་བ་འདི་ཡིན་ཟེར །ཞེས་དང་། དེ་ནས་
ཁྲིམས་མཁན་ཛྙཱ་ན་ཡིས། །ཤེས་རབ་ཞེས་བྱའི་ཞལ་ལྕེ་མངགས །དེས་རྩོད་
མཁན་གཉིས་ལ་འདི་འདྲ་ཟེར། །ད་ད་རུང་དེ་འདྲ་བཤད་པ་ན། །མང་མང་ཡོད་
ཀྱང་དེ་ཙམ་ཆོག །ཁྱེད་གཉིས་ལ་བདག་གིས་རྟིང་གཅོད་བྱེད། །ཁྱོད་གཉིས་ཀ་
བདེན་དེ་གཉིས་ཀ་བརྫུན། །མ་དཔྱད་སོ་སོ་རང་སར་བདེན། །དཔྱད་ན་གཅིག་
མཚངས་གཅིག་གིས་ཕུད། དོན་ལ་འདྲ་འདྲ་མཉམ་མཉམ་རེད །གཉིས་ཀ་མི་
བདེན་ཡིན་ན་ཡང་། །རྨི་ལམ་མཁན་པོས་འཁྲུལ་པ་ལ། །འཁྲུལ་ཞེས་ཁས་
ལེན་ཤིན་ཏུ་དྲང༌། །ཁྱོད་སད་པས་འཁྲུལ་ཀྱང་མ་འཁྲུལ་ཞེས །ད་རུང་ཞེན་
པས་ཁྲིམས་ལ་འཐོག། །རྨི་གླེན་ཁ་ཆེས་ཏེ་དྲང་བོར་སོང་། །སད་སྤྱང་ཁ་ཆེས་
ཏེ་ཆེས་ཆེར་རྨོངས། །བརྟན་མི་བརྟན་བག་ཆགས་རྒྱུ་ཡིས་ལགས། །རང་
འབྲས་བུ་གཉིས་ལ་ཁྱད་པར་མེད། །ད་རྨི་ལམ་མཁན་པོའི་རྗེས་སྙོགས་ལ
ལྟ་སྤྱོད་གཅིག་ཏུ་འདྲེ་བར་གྱིས། །ཟེར་ནས་དྲན་པའི་ཞགས་པས་བཅིང་བྱས་
ནས༑ ༑རྨི་ལམ་མཁན་པོའི་ལག་ཏུ་གཏད། །ཁྱེད་གཉིས་མ་བརྩོད་མཐུན་པར་
གྱིས༑ ༑ཞེས་གསུངས་པ་ལྟར་རོ། །
གཉིས་པ་དབང་ཤེས་འཁྲུལ་པ་རབ་རིབ་ཀྱི་དཔེ་འགོག་པ་ལ། སྒྲུབ་
བྱེད་རབ་རིབ་འགོག་པ་དང་། བསྒྲུབ་བྱ་སེམས་སྣང་འགོག་པ་གཉིས།
དང་པོ་ལ། གཟུང་འཛིན་བདེན་དང་བརྫུན་པར་མགོ་སྙོམས་ཚུལ།
271

མ་སྙོམས་རབ་རིབ་མེད་པའི་བློར་འགྱུར་ཚུལ། བློ་ནུས་དུས་གསུམ་དག་ཏུ་མི་
འགྲུབ་ཚུལ། དུས་ཀྱི་སྔ་ཕྱི་གཞན་ལ་རྒྱུད་གཅིག་མེད་ཚུལ་དང་བཞི་ལས།
དང་པོ་ནི། དབང་པོ་རབ་རིབ་བཅས་པ་བློ་གང་གིས །རབ་རིབ་
མཐུ་ལས་སྐྲ་རྣམས་གང་མཐོང་བ། །དེ་བློ་ལ་ལྟོས་གཉིས་ཆར་བདེན་པ་སྟེ།
དོན་གསལ་མཐོང་ལ་གཉིས་ཀའང་རྫུན་པ་ཡིན། །ཞེས་པ་སྟེ། ཁོ་ན་རེ རབ་
རིབ་ཅན་ལ་སྐྲ་ཤད་མེད་ཀྱང་དེ་དམིགས་པའི་ཤེས་པ་ཡོད་པ་བཞིན། ཕྱི་རོལ་གྱི་
དོན་མེད་ཀྱང་དེའི་རྣམ་པ་ཅན་གྱི་ཤེས་པ་ཡོད་དོ་ཞེ་ན། དེ་ཡང་མི་འཐད་དེ།
དབང་པོ་རབ་རིབ་ཀྱི་སྐྱོན་དང་བཅས་པའི་བློ་གང་གིས་རབ་རིབ་ཀྱི་མཐུ་ལས་སྐྲ་
ཤད་ལྟ་བུ་ཡུལ་ལ་ཡོད་པ་མ་ཡིན་པ་རྣམས་གང་མཐོང་བ་དེ་ནི། དེ་འཛིན་གྱི་བློ་
ལ་ལྟོས་ན་ཡུལ་སྐྲ་ཤད་དང་དེ་འཛིན་གྱི་བློ་གཉིས་ཆར་བདེན་པ་སྟེ། དེ་དང་དེའི་
སྣང་ཆ་འགག་མེད་དུ་ཡོད་པའི་ཕྱིར། རབ་རིབ་མེད་པ་དོན་གསལ་པོར་མཐོང་
བའི་ཤེས་པ་ལ་ལྟོས་ན་དེ་གཉིས་ཀའང་རྫུན་པ་ཡིན་ནོ།
གཉིས་པ་ནི། གལ་ཏེ་ཤེས་བྱ་མེད་པར་བློ་ཡོད་ན། །སྐྲ་དེའི་ཡུལ་དང་
མིག་ནི་རྗེས་འབྲེལ་བའི །རབ་རིབ་མེད་ལའང་སྐྲ་ཤད་བློར་འགྱུར་ན། །དེ་ལྟ་
མ་ཡིན་དེ་ཕྱིར་དེ་ཡོད་མིན། །ཞེས་པ་སྟེ། གལ་ཏེ་ཤེས་བྱ་སྐྲ་ཤད་མེད་པར་ཡང་
དེ་འཛིན་གྱི་བློ་ཡོད་པར་འདོད་ན། རབ་རིབ་ཅན་ལ་སྐྲ་ཤད་སྣང་བ་དེའི་ཡུལ་
རྟེན་འཁར་གཞོང་ལྟ་བུ་དང་གང་གི་མིག་ནི་རྗེས་སུ་འབྲེལ་བའི་ཚེ་རབ་རིབ་མེད་
པ་ལའང་སྐྲ་ཤད་སྣང་བའི་བློ་སྐྱེ་བར་འགྱུར་བར་ཐལ་ན། དེ་ལྟ་མ་ཡིན་པ་དེའི་
272

ཕྱིར་སྐྲ་ཤད་མེད་ལ་དེ་འཛིན་གྱི་བློ་ཡང་རང་བཞིན་གྱི་ཡོད་པ་མ་ཡིན་ནོ། །དེ་
ཡན་ཆད་ཀྱིས་ཕྱི་དོན་མེད་ཀྱང་ཤེས་པ་རང་བཞིན་གྱིས་ཡོད་པའི་དཔེ་བཀོད་པ་
དགག་པ་ཡིན་ལ། འདི་མན་ཆད་ཀྱིས་གཙོ་བོ་དོན་དགག་པ་ཡིན་ནོ།
་་གསུམ་པ་ནི། བློ་ནུས་དུས་གསུམ་དག་ཏུ་གྲུབ་པ་མེད་པའི་ཚུལ་ལ
འདོད་པ་བརྗོད་པ་དང༌། དེ་དགག་པ་གཉིས་ལས།
དང་པོ་ནི། གང་ཕྱིར་མཐོང་བ་དག་ལ་བློ་ནུས་ནི། །སྨིན་མེད་དེ་ཕྱིར་
དེ་ལ་བློ་མི་འགྱུར། །ཤེས་བྱ་ཡོད་དངོས་བྲལ་བས་མིན་ཞེ་ན། །ཞེས་པ་སྟེ།
རབ་རིབ་མེད་པ་ལ་སྐྲ་ཤད་སྣང་བའི་སྐྱོན་མེད་དེ། གང་གི་ཕྱིར་རབ་རིབ་མེད་
པར་མཐོང་བ་དག་པ་ལ་སྐྲ་ཤད་མཐོང་བའི་བློ་ཡི་བག་ཆགས་ཀྱི་ནུས་པ་ནི་སྨིན་
པ་མེད་པས་དེའི་ཕྱིར་རབ་རིབ་མེད་པ་དེ་ལ་སྐྲ་ཤད་སྣང་བའི་བློ་སྐྱེ་བར་མི་
འགྱུར་ཏེ། ཤེས་བྱ་སྐྲ་ཤད་ཡོད་པའི་དངོས་པོ་དང་བྲལ་བས་དེ་འཛིན་གྱི་བློ་མི་
སྐྱེ་བ་མིན་པའི་ཕྱིར་ཞེ་ན། 3925
གཉིས་པ་ལ། མདོར་བསྟན། རྒྱས་བཤད་གཉིས་ལས།
ན་དང་པོ་ནི ནུས་དེ་མེད་པས་འདི་ནི་འགྲུབ་མ་ཡིན། །ཞེས་པ་སྟེ
བག་ཆགས་ཀྱི་ནུས་པ་དེ་རང་བཞིན་གྱིས་གྲུབ་པ་མེད་པས་སྐྲ་ཤད་སྣང་བའི་བློ་
སྐྱེ་བ་འདི་ནི་འགྲུབ་པ་མ་ཡིན་ནོ།
 ཿ གཉིས་པ་ལ་རྣམ་ཤེས་ད་ལྟ་མ་འོངས་འདས་པ་གསུམ་ལ་ནུས་པ་རང་
བཞིན་གྱིས་ཡོད་པ་དགག་པ་གསུམ་ལས།
273

དང་པོ་ནི། སྐྱེ་ལ་ནུས་པ་སྲིད་པ་ཡོད་མ་ཡིན། །ཞེས་པ་སྟེ། རྣམ་
ཤེས་སྐྱེ་བཞིན་པ་ད་ལྟ་བ་ལ་ནུས་པ་རང་བཞིན་གྱིས་གྲུབ་སྲིད་པ་ཡོད་པ་མིན་ཏེ།
གང་གི་ཚེ་ནུས་པའི་རྣམ་ཤེས་ཞེས་དྲུག་པ་ཡིན་པ་དེའི་ཚེ་ནི་ནུས་པ་ད་ལྟ་བ་ཡིན་
ཞིང་༑ དེའང་རྣམ་པར་ཤེས་པ་ལས་ངོ་བོ་གཞན་མ་ཡིན་པས་ན་དེ་ལ་སྐྱོན་
གསུམ་ཡོད་དེ། ད་ལྟའི་རྣམ་ཤེས་སྐྱེ་བཞིན་པ་འབྲས་བུ་ཉིད་དུ་གྱུར་པ་འདི་
རང་དང་དབྱེར་མེད་པའི་ནུས་པ་ལས་སྐྱེ་ན་རང་ཉིད་རང་གི་རྒྱུར་ཡང་ཐལ་བ་
དང་༑ རྣམ་པ་གཅིག་ཏུ་ན་རྣམ་ཤེས་ད་ལྟ་བ་འདི་རྒྱུ་མེད་དུ་ཐལ་ཏེ། ནུས་པ་ནི་
རང་དང་དུས་མཉམ་ཡིན་པས་རྒྱུར་མི་རུང་དེ་ལས་རྒྱུ་གཞན་ཡུལ་ནི་ཁས་མ་
བླངས་པའི་ཕྱིར གཞན་ཡང་རྣམ་ཤེས་ད་ལྟ་བ་འདི་དང་ནུས་པ་ངོ་བོ་ཐ་དད་
མེད་པའི་ཕྱིར་ནུས་པ་མ་འགག་པ་ལས་འབྲས་བུ་རྣམ་ཤེས་སྐྱེ་བར་ཐལ་བར་
འགྱུར་བའི་ཕྱིར་རོ། །གང་གི་ཚེ་ནུས་པ་ལས་རྣམ་ཤེས་ཞེས་ལྔ་པ་ཡིན་པའི་
དབང་དུ་ན་ནི། ནུས་པ་ལས་རྣམ་ཤེས་ད་ལྟ་བ་འབྱུང་བར་འགྱུར་ན། དེ་ཡང་མི་
འཐད་དེ་རྣམ་ཤེས་ད་ལྟ་གྲུབ་ཟིན་པ་རྒྱུ་གཞན་ལ་ལྟོས་མི་དགོས་པས་སོ
གཉིས་པ་ནི། མ་སྐྱེས་ངོ་བོ་ལ་ཡང་ནུས་ཡོད་མིན། །ཁྱད་པར་མེད་
པར་ཁྱད་པར་ཅན་ཡོད་མིན། །མོ་གཤམ་བུ་ལའང་དེ་ནི་ཡོད་པར་ཐལ། །གལ་
ཏེ་འབྱུང་བར་འགྱུར་བས་བསྙད་འདོད་ན། །ནུས་པ་མེད་པར་འདི་ཡི་འབྱུང་
འགྱུར་མེད། །ཕན་ཚུན་དོན་ལ་བརྟེན་པའི་གྲུབ་པ་ནི། །གྲུབ་མིན་ཉིད་ཅེས་དམ་
པ་རྣམས་ཀྱིས་གསུངས། །ཞེས་པ་སྟེ། རྣམ་ཤེས་མ་སྐྱེས་པའི་ངོ་བོ་ལ་ཡང་ནུས་
274

པ་གྲུབ་ཡོད་པ་མ་ཡིན་ཏེ རྣམ་ཤེས་མ་འོངས་པ་དེ་ད་ལྟར་མེད་པའི་ཕྱིར།
ཁྱབ་པ་ཡོད་དེ ཁྱད་པར་དུ་བྱེད་པའི་ཆོས་རྣམ་ཤེས་མེད་པར་ཁྱད་པར་ཅན་
ནུས་པ་ཡོད་པ་མིན་པའི་ཕྱིར རྟགས་མ་གྲུབ་ན། མོ་གཤམ་བུ་ལའང་ནུས་པ་དེ་
ནི་ཡོད་པར་ཐལ་ལོ། །གལ་ཏེ་འབྱུང་བར་འགྱུར་བའི་མ་འོངས་པའི་རྣམ་ཤེས་
ལ་བསམ་ནས་རྣམ་པར་ཤེས་པ་འདིའི་ནུས་པ་ནི་འདིའོ་ཞེས་མ་འོངས་པའི་རྣམ་
ཤེས་ཀྱིས་ཁྱད་པར་དུ་བྱས་ནས་བསྙད་པར་འདོད་དོ་ཞེ་ན། དེ་ཡང་མ་གྲུབ་སྟེ།
རྣམ་ཤེས་མ་འོངས་པ་ནི་མ་སྐྱེས་པ་མེད་པ་ལ་དེའི་ནུས་པ་མེད་ལ། སྐྱེད་བྱེད་
ནུས་པ་མེད་པས་འདི་ཡི་འབྲས་བུ་འབྱུང་འགྱུར་གྱི་རྣམ་ཤེས་ཀྱང་མེད་པར་ངེས་
སོ༑ ༑གལ་ཏེ་རྣམ་ཤེས་དང་ནུས་པ་ཕན་ཚུན་ལྟོས་ནས་འཇོག་གོ་ཞེ་ན། འོ་ན་
རྣམ་ཤེས་དང་ནུས་པ་རང་བཞིན་གྱིས་མ་གྲུབ་པར་ཐལ དེའི་ཕྱིར། ཁྱབ་སྟེ།
ཕན་ཚུན་གཅིག་གི་དོན་ལ་གཅིག་བརྟེན་པའི་གྲུབ་པ་ནི་རང་གི་ངོ་བོས་གྲུབ་པ་
མིན་པ་ཉིད་ཅེས་དམ་པ་རྣམས་ཀྱི་གསུངས་ཏེ། བཞི་བརྒྱ་པ་ལས། འབྲས་བུ་
མེད་པར་རྒྱུ་ཡི་ནི། ། རྒྱུ་ཉིད་ཡོད་པ་མ་ཡིན་པ། །དེའི་ཕྱིར་ན་འབྲས་བུ་ཀུན།།
རྒྱུ་ཉིད་དུནི་་ཐལ་བར་འགྱུར །ཞེས་དང༌། བསྟན་བཅོས་ལས་ཀྱང་། །གལ་ཏེ་
དངོས་པོ་གང་ལྟོས་གྲུབ། །དེ་ཉིད་ལ་ཡང་ལྟོས་ནས་ནི། ། ལྟོས་བྱ་གང་ཡིན་དེ་
གྲུབ་ན། །གང་ལ་ལྟོས་ནས་གང་ཞིག་གྲུབ །ཅེས་དང་། དངོས་པོ་ལྟོས་གྲུབ་
གང་ཡིན་ལ། །དེ་མ་གྲུབ་ན་ཇི་ལྟར་ལྟོས། །ཅི་སྟེ་གྲུབ་པ་ལྟོས་ཤེ་ན། །དེ་ནི་
ལྟོས་པར་མི་རིགས་སོ། །ཞེས་གསུངས། དེའི་དོན་ནི། རྣམ་ཤེས་ནུས་པ་ལ་
275

ལྟོས་ནས་གྲུབ་ན། རྣམ་ཤེས་མ་གྲུབ་པའམ་གྲུབ་པ་ཞིག་ལྟོས དང་པོ་ལྟར་ན་
མ་གྲུབ་པའི་ཕྱིར་བོང་བུའི་རྭ་ལྟར་ནུས་པ་ལ་ལྟོས་མི་དགོས། གཉིས་པ་ལྟར་ན་
གྲུབ་ཟིན་པའི་ཕྱིར་ལྟོས་མི་དགོས་སོ། 20
གསུམ་པ་ནི། གལ་ཏེ་འགགས་པའི་ནུས་སྨིན་ལས་འགྱུར་ན།
གཞན་གྱི་ནུས་པ་ལས་གཞན་འབྱུང་བར་འགྱུར། །ཞེས་པ་སྟེ། གལ་ཏེ་སྐྱེས་
ནས་འགག་བཞིན་པའི་རྣམ་ཤེས་ཀྱིས་འབྲས་བུའི་དོན་དུ་ཀུན་གཞི་ལ་རང་གི་
རིགས་འདྲ་བསྐྱེད་པའི་ནུས་པ་དང་ལྡན་པའི་བག་ཆགས་ཀྱི་ཁྱད་པར་བཞག་པ་
ཉིད་སྨིན་པ་ལས་རྣམ་ཤེས་ཕྱི་མ་སོགས་རིམ་པར་འབྱུང་ངོ་ཞེ་ན དེ་ཡང་མི་
འཐད་དེ། གཞན་གྱི་ནུས་པ་ལས་གཞན་འབྱུང་བར་ཐལ་བར་འགྱུར་བའི་ཕྱིར།
འདོད་ན་གོང་དུ་བཤད་པ་ལྟར་ཐམས་ཅད་ལས་ཀྱང་ཐམས་ཅད་ཐལ་བར་འགྱུར་
རོ༑ ༑དེ་དག་རྒྱུན་གཅིག་ཏུ་འདོད་པས་སྐྱོན་མེད་སྙམ་ན་སྐྱོན་ཡོད་ཚུལ་དེ་མ་
ཐག་ཏུ་འཆད་པར་འགྱུར་རོ། །དེ་ཡང་བརྟག་པ་སྔ་མ་འདས་མ་འོངས་ལ་དཔྱད་
པ་ནི་རིགས་པས་མཐའ་དཔྱད་པ་ཡིན་ལ། འདི་ནི་རྣམ་རིག་པའི་འདོད་པ་དངོས་
ཡིན་ནོ།།94.226
# བཞི་པ་ནི། དུས་སྔ་ཕྱི་གཞན་ལ་རྒྱུན་གཅིག་མེད་ཚུལ་ལ།
དགག་པ། དེ་ལ་ཉེས་སྤོང་བརྗོད་པ། དེ་དགག་པ། དེ་དཔེས་སྟོན་པ་དང་བཞི་
ལས༑ ༈ ཙན ། ཚོངས ཡིན་ན་ཨཨོ་ག
3nu དང་པོ་ནི། རྒྱུན་ཅན་རྣམས་དེར་ཕན་ཚུན་ཐ་དད་ཡོད། །དེ་ཕྱིར་
276

ཐམས་ཅད་ཀུན་ལས་འབྱུང་བར་འགྱུར། །ཞེས་པ་སྟེ། ནུས་པ་དང་དེའི་
འབྲས་བུ་རྣམ་ཤེས་ཀྱི་རྒྱུན་ཅན་སྔ་ཕྱི་རྣམས་རིམ་གྱིས་འབྱུང་བ་དེར་རང་བཞིན་
གྱིས་ཕན་ཚུན་ཐ་དད་པ་ཡོད་པར་འདོད་པས་དེ་ལྟར་ན་དེའི་ཕྱིར་དངོས་པོ་ཐམས་
ཅད་རྒྱུ་ཡིན་མིན་ཀུན་ལས་འབྱུང་བར་འགྱུར་ཏེ། རང་བཞིན་གྱིས་གྲུབ་པའི་རྒྱུན་
ཅན་ཐ་དད་པ་ལས་འབྱུང་བར་འདོད་པའི་ཕྱིར།
གཉིས་པ་ནི། གལ་ཏེ་དེར་ནི་རྒྱུན་ཅན་ཐ་དད་ཀྱི །དེ་དག་ལ་རྒྱུན་ཐ་
དད་མེད་དེའི་ཕྱིར། ཉེས་མེད་ཅེ་ན་་་།ཞེས་པ་སྟེ། ཁོ་ན་རེ། གལ་ཏེ་སྔ་ཕྱི་
རིམ་གྱིས་འབྱུང་བའི་རྒྱུ་འབྲས་དེར་ནི་རྒྱུན་ཅན་ཐ་དད་ཀྱི། འོན་ཀྱང་དེ་དག་ལ་
རང་བཞིན་གྱིས་གྲུབ་པའི་རྒྱུན་ཐ་དད་མེད་པ་དེའི་ཕྱིར་ཐམས་ཅད་ལས་ཐམས་
ཅད་འབྱུང་བའི་ཉེས་པ་མེད་ཅེ་ན།
གསུམ་པ་ནི། འདི་ནི་བསྒྲུབ་བྱ་ཞིག །ཐ་མི་དང་རྒྱུན་སྐབས་མི་
རིགས་ཕྱིར་རོ། །ཞེས་པ་སྟེ། བདེན་པར་གྲུབ་པའི་རྒྱུན་ཅན་ཐ་དད་པ་ལ་རྒྱུན་
གཅིག་པ་ཡིན་ཞེས་པ་འདི་ནི་བསྒྲུབ་པར་བྱ་བ་ཞིག་ལས་མ་གྲུབ་སྟེ། བདེན་པར་
གྲུབ་པའི་རྒྱུན་ཅན་ཐ་དད་པ་ལ་ཐ་མི་དད་པའི་རྒྱུན་ཡོད་པའི་སྐབས་མི་རིགས་
པའི་ཕྱིར་རོ། །
བཞི་པ་ནི། བྱམས་པ་ཉེར་སྦས་ལ་བརྟེན་ཆོས་རྣམས་ནི། །གཞན་ཉིད་
ཕྱིར་ན་རྒྱུད་གཅིག་གཏོགས་མིན་ཏེ། །གང་དག་རང་མཚན་ཉིད་ཀྱིས་སོ་སོ་བ།།
དེ་དག་རྒྱུད་གཅིག་གཏོགས་པ་རིགས་མ་ཡིན །ཞེས་པ་སྟེ། དཔེར་ན་བྱམས་
277

པ་དང་། ཉེར་སྦས་ལ་བརྟེན་པའི་ཆོས་རྣམས་ནི་གང་ཟག་སོ་སོ་བ་གཞན་ཉིད་
ཡིན་པའི་ཕྱིར་ན་རྒྱུད་གཅིག་ཏུ་གཏོགས་པ་རིགས་པ་མིན་ཏེ དེ་བཞིན་དུ་
གང་དག་ཤེས་པ་སྔ་ཕྱི་རང་མཚན་ཉིད་ཀྱིས་སོ་སོ་བ་དེ་དག་རྒྱུད་གཅིག་ཏུ་
གཏོགས་པར་རིགས་པ་མ་ཡིན་པའི་ཕྱིར་རོ།
གཉིས་པ་བསྒྲུབ་བྱ་སེམས་སྣང་འགོག་པ་ལ། ཕྱོགས་སྔ་བརྗོད་པ་
དང་༑ དེ་དགག་པ་གཉིས།
“ དང་པོ་ལ། སད་སྐབས་སེམས་ཀྱི་སྣང་བས་ཀུན་གཞི་སྒྲུབ་པ། རྨི་
ལམ་ཡིད་ཀྱི་སྣང་བས་ཡིད་ཤེས་སྒྲུབ་པའོ།
དང་པོ་ནི། མིག་བློ་སྐྱེ་བར་རང་ནུས་གང་ཞིག་ལས། །དེ་མ་ཐག་ཏུ་
ཀུན་ནས་སྐྱེ་འགྱུར་ཞིང་།རང་གི་རྣམ་ཤེས་རྟེན་གྱི་ནུས་དེ་ལ། །དབང་པོ་
གཟུགས་ཅན་མིག་ཅེས་བྱ་བར་རྟོགས། །འདི་ན་དབང་པོ་ལས་འབྱུང་རྣམ་པར་
རིག ༑ཕྱི་གཟུང་མེད་པར་རང་གི་ས་བོན་ལས། །སྔོ་སོགས་སྣང་ཉིད་འབྱུང་
བར་མ་རྟོགས་ནས ། སྐྱེ་བོས་ཕྱི་རོལ་བཟུང་བར་སེམས་ཁས་ལེན །ཞེས་པ་
སྟེ༑ སེམས་ཙམ་པ་ན་རེ རྣམ་ཤེས་ལས་ཐ་དད་པའི་ཕྱི་རོལ་མེད་དེ། མིག་བློ་
བར་རང་གི་ནུས་པ་གང་ཞིག་ཀུན་གཞི་རྣམ་པར་ཤེས་པ་ལ། རྣམ་ཤེས་སྔ་མ་
གཞན་གྱིས་འཇིག་བཞིན་པ་ན་བཞག་པ་དེ་ཡོངས་སུ་སྨིན་པ་ལས། དུས་ཕྱིས་དེ་
མ་ཐག་ཏུ་རྣམ་ཤེས་ཀུན་ནས་སྐྱེ་བར་འགྱུར་ཞིང་། མིག་རང་གི་རྣམ་ཤེས་ཀྱི་
278

རྒྱུད་ལ་རྟེན་གྱི་ནུས་པ་དེ་ལ། དབང་པོ་གཟུགས་ཅན་པ་མིག་ཅེས་བྱ་བར་རྟོགས་
ཤིང་ཐ་སྙད་བྱེད་ཀྱི་ཤེས་པ་ལས་རྫས་ཐ་དད་པའི་མིག་དབང་མེད་པའི་ཕྱིར་དང་།
དེ་བཞིན་དུ་འཇིག་རྟེན་འདི་ན་དབང་པོ་ལས་འབྱུང་བའི་རྣམ་པར་རིག་པ་དེ་ཡང་
ཕྱི་རོལ་གྱི་གཟུང་བ་མེད་པར་རང་གི་ས་བོན་ཀུན་གཞི་ལ་ཡོད་པའི་ནུས་པ་སྨིན་
པ་ལས་སྔོ་སེར་སོགས་ཀྱི་སྣང་བ་ཉིད་འབྱུང་བར་མ་རྟོགས་ནས་བྱིས་པའི་
བོས་སེམས་ལ་སྔོ་སོགས་སྣང་བ་དེ་ཕྱི་རོལ་གྱི་གཟུང་བར་སེམས་ཤིང་ཁས་ལེན་
པར་བྱེད་དོ། །ཞེས་ཕྱི་རོལ་གྱི་སྣང་བ་སེམས་སུ་སྒྲུབ་པའི་ཚུལ་གྱིས་ཀུན་གཞི་
སྒྲུབ་པར་བྱེད་དོ།
༈ གཉིས་པ་ནི། རྨི་ལམ་ན་ནི་གཟུགས་དོན་གཞན་མེད་པར། །རང་
ནུས་སྨིན་ལས་དེ་ཡི་རྣམ་ཅན་སེམས། །འབྱུང་བ་ཇི་ལྟ་དེ་བཞིན་སད་ལའང་
འདིར༑ ༑ཕྱི་རོལ་མེད་པར་ཡིད་ནི་ཡོད་ཅེ་ན། །ཞེས་པ་སྟེ། ཕྱི་དོན་མེད་ཀྱང་
ཡིད་ཤེས་བདེན་པར་ཡོད་དེ། རྨི་ལམ་ན་ནི་གཟུགས་སོགས་ཀྱི་དོན་གཞན་མེད་
པར་རང་གི་རིགས་མཐུན་བག་ཆགས་ཀྱི་ནུས་པ་སྨིན་པ་ལས་གཟུགས་སོགས་དེ་
ཡི་རྣམ་པ་ཅན་གྱི་སེམས་འབྱུང་བ་ཇི་ལྟར། དཔེ་དེ་བཞིན་དུ་སད་པའི་གནས་
སྐབས་ལའང་འདིར་ཕྱི་རོལ་མེད་པར་ཡིད་ནི་ཡོད་ཅེ་ན། གཉིས་པ་དེ་དགག་
པ་ལ། ལོང་ཤེས་ཡོད་མེད་མཚུངས་པས་ཡིད་ཤེས་འགོག་པ། ལུང་རིགས་
མེད་པར་བསྟན་ཏེ་ཚར་གཅོད་པ་གཉིས་ལས།
279

༄༅ དང་པོ་ནི ཇི་ལྟར་མིག་མེད་པར་ནི་རྨི་ལམ་དུ། །སྔོ་སོགས་སྣང་
བའི་ཡིད་སེམས་འབྱུང་དེ་ལྟར། །མིག་དབང་མེད་པར་རང་གི་ས་བོན་ནི། །
སྨིན་ལས་ལོང་བ་ལ་འདིར་ཅིས་མི་སྐྱེ། །གལ་ཏེ་ཁྱོད་ལྟར་རྨི་ལམ་དྲུག་པ་ཡི།།
ནུས་པ་སྨིན་ཡོད་སད་པར་མེད་གྱུར་ན། །དྲུག་པའི་ནུས་སྨིན་ཇི་ལྟ་འདིར་མེད་
པ༑༑ དེ་ལྟར་རྨི་ཚེ་མེད་ཅེས་ཅིས་མི་རིགས །ཇི་ལྟར་མིག་མེད་འདི་ཡི་རྒྱུ་མིན་
ལྟར༑ ༑རྨི་ལམ་དུ་ཡང་གཉིད་ནི་རྒྱུ་མ་ཡིན། །དེ་ཕྱིར་རྨི་ལམ་དུ་ཡང་དེ་དངོས་
མིག ༑རྫུན་པའི་ཡུལ་ཅན་རྟོགས་པའི་རྒྱུར་ཁས་བླང༌། །ཞེས་པ་སྟེ། ཇི་ལྟར་
མིག་དབང་མེད་པར་ནི་རྨི་ལམ་དུ་སྔོ་སོགས་སྣང་བའི་ཡིད་སེམས་འབྱུང་བའི་
དཔེ་དེ་ལྟར། མིག་དབང་མེད་པར་རང་གི་རྒྱུ་བག་ཆགས་ཀྱི་ས་བོན་ནི་སྨིན་པ་
ལས་ལོང་བ་ལའང་སད་དུས་འདིར་གཟུགས་སོགས་སྣང་བའི་ཤེས་པ་ཅིས་མི་སྐྱེ་
ལོང་བ་ལ་སད་རྨི་གཉིས་ཀར་མིག་མེད་པར་
སྟེ་སྐྱེ་རིགས་པར་ཐལ།
མཚུངས་པའི་ཕྱིར གལ་ཏེ་ཁྱོད་ལྟར་ན་རྨི་ལམ་ན་དྲུག་པ་ཡི་ཡིད་ཀྱི་བག་
ཆགས་ནུས་པ་སྨིན་པ་ཡོད་ལ་སད་པར་མེད་པར་གྱུར་བས་མི་མཚུངས་པར་
འདོད་ན། རྨིས་དུས་དྲུག་པ་ཡིད་ཀྱི་ནུས་པ་སྨིན་པ་ཇི་ལྟར་སད་དུས་འདིར་
མེད་པ་དེ་ལྟར་རྨི་བའི་ཚེ་ཡང་མེད་ཅེས་ཅིས་མི་རིགས་ཏེ་རིགས་པར་ཐལ། ཇི་
ལྟར་མིག་མེད་པ་ལོང་བ་འདི་ཉིད་སད་པའི་གནས་སྐབས་ན་དེའི་རྒྱུད་ལ་ཡིད་ཀྱི་
རྣམ་པར་ཤེས་པའི་ནུས་པ་སྨིན་ནས་སྔོ་སོགས་སྣང་བ་འདི་ཡི་རྒྱུ་མིན་པ་ལྟར།
རྨི་ལམ་དུ་ཡང་གཉིད་ནི་ཡིད་ཀྱི་ནུས་པའི་རྒྱུ་མ་ཡིན་ཏེ། གནས་སྐབས་དེ་
280

གཉིས་ཀར་མིག་དབང་མེད་པར་མཚུངས་པའི་ཕྱིར་རོ། །དེ་ཡི་ཕྱིར་ན་རྨི་ལམ་
དུ་ཡང་དེའི་དངོས་པོ་གཟུགས་དང་མིག་ནི་རྫུན་པའི་ཡུལ་ཅན་ཏེ་ཡུལ་རྟོགས་
པའི་རྣམ་ཤེས་སྐྱེ་བའི་རྒྱུར་ཁས་བླང་བར་བྱའོ།། ཞ
གཉིས་པ་ནི། འདི་ཡིས་ལན་ནི་གང་དང་གང་བཏབ་པ། །དེ་དང་དེ་ནི་
དམ་བཅའ་ཙམ་མཐོང་བས། །རྩོད་འདི་སེལ་བྱེད་སངས་རྒྱས་རྣམས་ཀྱིས་ནི།།
འགར་ཡང་དངོས་པོ་ཡོད་ཅེས་མ་བསྟན་ཏོ། །ཞེས་པ་སྟེ། འདིར་དབུ་མ་པས་
སད་པའི་གནས་སྐབས་ཀྱི་ཡུལ་དབང་ཤེས་གསུམ་ཡང་རང་བཞིན་མེད་པར་
བསྟན་པ་ན་རྣམ་རིག་སྨྲ་བ་འདི་ཡི་ལན་ནི་སད་པའི་རྣམ་ཤེས་ནི་དོན་གྱིས་སྟོང་
ཡིན་ཏེ། རྣམ་པར་ཤེས་པ་ཡིན་པའི་ཕྱིར རྨི་ལམ་གྱི་ཤེས་པ་བཞིན་ནོ། །ཞེས་
དང་སད་པའི་གནས་སྐབས་སུ་དམིགས་པའི་ཡུལ་ནི་རྫུན་པའི་རང་བཞིན་ཡིན་
ཏེ༑ ཡུལ་ཡིན་པའི་ཕྱིར། རྨི་ལམ་གྱི་ཡུལ་བཞིན་ནོ། །དེ་བཞིན་དུ་ཀུན་ནས་
ཉོན་མོངས་པ་དང་རྣམ་པར་བྱང་བ་དག་ནི་ཆོས་ཅན། གཞན་དབང་མེད་ན་ཡོད་
པ་མ་ཡིན་ཏེ། རྟེན་མེད་པའི་ཕྱིར་རུས་སྦལ་གྱི་སྤུའི་གོས་བཞིན་ནོ། །ཞེས་དང་
དེ་བཞིན་དུ་རབ་རིབ་ཀྱི་དཔེ་དག་གིས་ཀྱང་བརྗོད་པར་བྱའོ། །དེ་ལྟ་བུའི་སྒོ་ནས་
གང་དང་གང་བཏབ་པ་དེ་དང་དེ་ནི་སྒྲུབ་བྱེད་བསྒྲུབ་བྱ་དང་མཚུངས་པར་མ་གྲུབ་
པའི་དམ་བཅའ་ཙམ་དུ་མཁས་པ་དབུ་མ་པས་མཐོང་ནས་རྩོད་པ་འདི་དག་སེལ་
བར་བྱེད་དེ་རྣམ་རིག་སྨྲ་བ་ལ་སྒྲུབ་བྱེད་ཀྱི་རིགས་པ་རྣམ་དག་མེད་པའི་ཕྱིར།
དེར་མ་ཟད་སེམས་ཙམ་པའི་ལུགས་བཀག་པ་ལ་ལུང་གི་གནོད་པ་ཡང་མེད་དེ།
281

གང་གི་ཕྱིར་སངས་རྒྱས་རྣམས་ཀྱིས་ནི་གསུང་རབ་འགར་ཡང་གཞན་དབང་གི་
དངོས་པོ་བདེན་པར་ཡོད་ཅེས་མ་བསྟན་ཏོ། །དེས་ན་སེམས་ཙམ་་ལ་གཞན་
དབང་བདེན་པར་སྒྲུབ་བྱེད་ཀྱི་ལུང་རིགས་གཉིས་ཀ་མེད་པས་ཚར་གཅད་ཀྱི་
གནས་ཏེ། ལང་གཤེགས་ལས། སྲིད་པ་གསུམ་ནི་བཏགས་པ་ཙམ། །ངོ་བོ་
ཉིད་ཀྱིས་དངོས་པོ་མེད། །བཏགས་པ་དངོས་པོའི་ངོ་བོར་ནི། །རྟོག་གེ་བ་དག་
རྟོག་པར་འགྱུར །རང་བཞིན་མེད་ཅིང་རྣམ་རིག་མེད། །ཀུན་གཞི་མེད་ཅིང་
དངོས་མེད་ན །བྱིས་པ་ངན་པ་རྟོག་གེ་བ། །རོ་དང་འདྲ་བས་འདི་དག་
བརྟགས། །ཞེས་དང༌། དེ་བཞིན་དུ་གཅིག་ལ་གཅིག་མེད་པའི་སྟོང་པ་ཉིད་ཀྱིས་
དངོས་པོ་མེད་པ་ཉིད་དུ་ཡང་རིགས་པ་མ་ཡིན་ཏེ། བློ་གྲོས་ཆེན་པོ་གཅིག་ལ་
གཅིག་མེད་པའི་སྟོང་པ་ཉིད་ནི་སྟོང་པ་ཉིད་ཐམས་ཅད་ཀྱི་ཐ་ཤལ་ཡིན་ནོ། །ཞེས་
ལུང་ལས་འབྱུང་བའི་ཕྱིར་རོ། །བ་ལང་རྟ་མ་ཡིན་པའི་ཕྱིར་ཡོད་པ་མ་ཡིན་ནོ།།
ཞེས་བྱ་བར་བརྗོད་པ་ནི་རིགས་པ་ཡང་མ་ཡིན་ཏེ། རང་གི་བདག་ཉིད་ཀྱིས་ཡོད་
པའི་ཕྱིར་ཞེས་བྱ་བ་ལ་སོགས་པ་བརྗོད་པར་བྱའོ། །ཞེས་གཞན་དབང་རང་ཉིད་
རང་གིས་མི་སྟོང་པར་གཞན་བདེན་གྲུབ་ཀྱིས་སྟོང་པ་ནི་སྟོང་པ་ཉིད་ཐམས་ཅད་
ཀྱི་ཐ་ཤལ་ཡིན་པར་གསུངས་སོ།
གསུམ་པ་སྒོམ་བྱུང་འཁྲུལ་པ་ཀེང་རུས་ཀྱི་དཔེ་འགོག་པ་ལ།
འདོད་པ་བརྗོད་པ་དང༌། དེ་ལོག་པ་ཡིད་བྱེད་ཡིན་ཚུལ། རྫུན་པ་མ་ཡིན་པར་
282

ཐལ་བས་དགག་པ་དང་གསུམ་ལས།
དང་པོ་ནི། རྣལ་འབྱོར་པ་ཡིས་བླ་མའི་མན་ངག་ལས །ཀེང་རུས་
ཀྱིས་གང་ས་གཞི་མཐོང་བ་གང༌།ཞེས་པ་སྟེ། ཕྱི་རོལ་མེད་པར་ཤེས་པ་རང་
བཞིན་གྱིས་ཡོད་པ་མིན་ན། རྣལ་འབྱོར་པ་ཡིས་བླ་མའི་མན་ངག་ལས་བྱུང་བ་
ལྟར་མི་སྡུག་པ་བསྒོམས་པས་ཀེང་རུས་ཀྱིས་གང་བའི་ས་གཞི་མཐོང་བའི་བློ་
མེད་པར་ཐལ ཡུལ་ཀེང་རུས་ཀྱིས་ས་གཞི་གང་བ་མེད་པའི་ཕྱིར་ཞེ་ན།
གཉིས་པ་ནི། དེར་ཡང་གསུམ་ཆར་སྐྱེ་བ་མེད་པར་མཐོང་། །ལོག་པ་
ཡིད་ལ་བྱེད་པ་བསྟན་ཕྱིར་རོ། །ཞེས་པ་སྟེ དེ་ལྟར་མཐོང་བ་གང་ཡིན་པ་དེར་
ཡང་ཡུལ་དབང་ཤེས་པ་གསུམ་ཆར་གདོད་ནས་སྐྱེ་བ་མེད་པར་མཐོང་སྟེ། ཏིང་
ངེ་འཛིན་དེ་ནི་ཡུལ་དང་མི་མཐུན་པ་ལོག་པ་ཡིད་ལ་བྱེད་པར་བསྟན་པ་གོམས་པ་
ལས་བྱུང་བ་ཡིན་པའི་ཕྱིར་རོ།
གསུམ་པ་ནི། ཁྱོད་ཀྱི་དབང་བློའི་ཡུལ་རྣམས་ཇི་ལྟ་བ། །དེ་ལྟར་
སྡུག་ཡིད་ཀྱི་ཡང་འགྱུར་ན། །དེ་བཞིན་ཡུལ་དེར་བློ་གཏད་གཅིག་ཤོས་ཀྱིས།།
རྟོགས་འགྱུར་འདི་ནི་རྫུན་པར་ཡང་མི་འགྱུར། །ཞེས་པ་སྟེ། སེམས་ཙམ་པ་
ཆོས་ཅན། ཁྱོད་ཀྱི་དབང་བློའི་ཡུལ་ཟློས་གར་ལྟ་བུ་རྣམས་གཅིག་གིས་མཐོང་བ་
དེར་གཞན་གྱིས་ཀྱང་མཐོང་བ་ཇི་ལྟ་བ་དེ་ལྟར་ཀེང་རུས་ལ་སོགས་པ་མི་སྡུག་པ་
སྒོམ་པའི་ཡིད་ཀྱི་ཡུལ་ཡང་ལོག་པ་མིན་པ་ཡང་དག་པར་གྲུབ་པར་འགྱུར་
དགོས་ན། དེ་བཞིན་དུ་ཀེང་རུས་མཐོང་བའི་ཡུལ་དེར་བློ་གཏད་ན་རྣལ་འབྱོར་
283

པ་མིན་པ་ཅིག་ཤོས་ཀྱིས་ཀྱང་རྣལ་འབྱོར་པས་མཐོང་བ་ལྟར་རྟོགས་པར་འགྱུར་
དགོས་ཏེ། དཔེར་ན་ཟློས་གར་གྱི་ལྟད་མོ་མཐོང་བ་བཞིན་ནོ།།དེ་ལྟར་ན་ཏིང་ངེ་
འཛིན་དེ་ནི་རྫུན་པར་ཡང་མི་འགྱུར་བར་ཐལ། འདོད་མི་ནུས་ཏེ། མདོ་ལས
འདི་ནི་དེ་ཁོ་ན་ཉིད་མ་ཡིན་པ་ཡིད་ལ་བྱེད་པའོ། ཞེས་གསུངས་པའི་ཕྱིར་རོ།།
བཞི་པ་ནི། ལས་སྣང་འཁྲུལ་པ་རྣག་བློའི་དཔེ་འགོག་པ་ནི། རབ་རིབ་
དང་ལྡན་དབང་པོ་ཅན་མཚུངས་ལ །ཆུ་འབབ་ཀླུང་ལ་ཡིད་དྭགས་རྣག་བློ་
ཡང་༑ ༑མདོར་ན་ཇི་ལྟར་ཤེས་བྱ་མེད་དེ་བཞིན། །བློ་ཡང་མེད་ཅེས་དོན་འདི་
ཤེས་པར་གྱིས ཞེས་པ་སྟེ། འདིར་མཚུངས་ཞེས་པ་བཤད་པའི་གཞིར་བཞག་
སྟེ༑ གང་མཚུངས་ན་རབ་རིབ་མཐུ་ལས་སྐྲ་རྣམ་གང་མཐོང་བ་ཞེས་རབ་རིབ་
དང་ལྡན་པའི་དབང་པོ་ཅན་ལ་ལན་བཏབ་པ་དང་མཚུངས་ལ། ཇི་ལྟར་མཚུངས་
ན༑ ཆུ་འབབ་ཀླུང་ལ་ཡི་དྭགས་ཀྱིས་རྣག་ཁྲག་ཏུ་མཐོང་བའི་བློ་ཡང་ཆོས་ཅན
ཕྱི་རོལ་མེད་པར་ཤེས་པ་རང་བཞིན་གྱིས་ཡོད་པའི་དཔེར་མི་རུང་བར་ཐལ
རབ་རིབ་ཅན་གྱི་སྐྲ་ཤད་མཐོང་བའི་བློ་དང་རྫུན་པ་ཡིན་པར་མཚུངས་པའི་ཕྱིར་
རོ༑ ༑མདོར་ན་ཇི་ལྟར་ཤེས་བྱ་མེད་པ་དེ་བཞིན་དུ་ཤེས་བྱའི་རྣམ་པ་ཅན་གྱི་བློའ མ་
རྣམ་པར་ཤེས་པ་ཡང་རང་བཞིན་གྱིས་མེད་ཅེས་དོན་འདི་ཤེས་པར་གྱིས་ཤིག་སྟེ
ཤེས་བྱ་མེད་པར་ཤེས་པ་རང་བཞིན་གྱིས་ཡོད་པར་མི་འཐད་པའི་ཕྱིར་རོ། །དེ་
སྐད་དུའང་འཇིག་རྟེན་ལས་འདས་པར་བསྟོད་པ་ལས། མ་ཤེས་པ་ནི་ཤེས་བྱ་
མིན༑ ༑དེ་མེད་རྣམ་པར་ཤེས་མེད་པ། །དེ་ཕྱིར་ཤེས་དང་ཤེས་བྱ་དག །རང་
284

བཞིན་མེད་པར་ཁྱེད་ཀྱིས་གསུངས། །ཞེས་དང་། རྣམ་ཤེས་སྒྱུ་མ་དང་མཚུངས་
པར༑ ཉི་མའི་གཉེན་གྱིས་གསུངས་པ་ཡིན། ། དེ་ཡི་དམིགས་པའང་དེ་བཞིན་
ཏེ༑ ༑ངེས་པར་སྒྱུ་མའི་དངོས་དང་འདྲ། །ཞེས་གསུངས་པས་སོ།
སྐབས་འདིར་མཐའ་དཔྱད་པ་ལ མཁས་དབང་རྣམས་གང་ལ་རྩོད་
པའི་གཞི། དེ་ལ་ཇི་ལྟར་རྩོད་ཚུལ། རང་ལུགས་སྙིང་པོར་དྲིལ་བ་དང་གསུམ་
ལས༑
དང་པོ་ནི། ཐེག་བསྡུས་ལས། ཡི་དྭགས་དུད་འགྲོ་མི་རྣམས་དང༌།།
ལྷ་རྣམས་ཇི་ལྟར་རིགས་རིགས་སུ། །དངོས་གཅིག་ཡིད་ནི་ཐ་དད་ཕྱིར། །དོན་
མ་གྲུབ་པར་འདོད་པ་ཡིན། །ཞེས་གསུངས་ཤིང་དེའི་བཤད་སྦྱར་དགེ་བསྙེན་
བཙུན་པས་མཛད་པར། ཆུ་ཀླུང་གི་དངོས་པོ་ལ་རང་རང་གི་ལས་ཀྱི་རྣམ་སྨིན་གྱི་
དབང་གིས་ཡི་དྭགས་ཀྱིས་རྣག་ལ་སོགས་པས་གང་བར་མཐོང་བ་དང་། དེ་ཉིད་
ལ་དུད་འགྲོ་ཉ་ལ་སོགས་པ་གནས་ཀྱི་བློས་གནས་པར་བྱེད་པ་དང་། མི་རྣམས་
ཀྱིས་ནི་དངར་བ་དང་དྭངས་བ་དང་བསིལ་བའི་ཆུར་རྟོག་ཅིང་ཁྲུས་བྱེད་དོ།
འཐུང་ངོ་དེར་འཇུག་གོ །ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་
ཞུགས་པའི་ལྷ་རྣམས་ཀྱིས་ནི་ནམ་མཁར་མཐོང་སྟེ། གཟུགས་ཀྱི་འདུ་ཤེས་རྣམ་
པར་བཤིག་པའི་ཕྱིར་རོ། །ཞེས་བཤད་དོ། །འདི་དག་གི་དོན་སེམས་ཙམ་པས་
དངོས་པོ་ཐུན་མོང་བ་གཅིག་ལས་ཀྱི་དབང་གིས་སོ་སོར་མཐོང་བར་འདོད་པ་མ་
285

ཡིན་གྱི རྩ་བར་དངོས་གཅིག་ཅེས་པའི་དོན་ཡང་། མི་ལ་ཆུར་སྣང་བ་ལྟ་བུའི་
གཞི་གཅིག་བཟུང་ནས།གཞི་དེར་གཞན་རྣམས་ཀྱང་བག་ཆགས་ཀྱི་དབང་གིས་
སོ་སོར་སྣང་ཞེས་པ་སྟེ། ལུགས་འདི་ལ་དབང་ཤེས་ཀྱི་ཡུལ་ཐུན་མོང་བ་མེད་
པའི་ཕྱིར་རོ། །དེས་ན་གཞི་གཅིག་ཉིད་དུ་བག་ཆགས་མཐུན་པར་སད་པས།
དངོས་པོ་གཅིག་པ་ལྟ་བུར་སྣང་བ་དང་བག་ཆགས་མི་མཐུན་པར་སད་པས་
དངོས་པོ་ཐ་དད་པ་ལྟ་བུར་སྣང་བ་གཉིས་ལས། དང་པོ་ནི། སྐྱེས་བུ་དུ་མས་
མར་མེ་གཅིག་མཐོང་ཞེས་པའི་ཐ་སྙད་བྱེད་པ་ལྟ་བུ་སྟེ། གཅིག་གིས་མཐོང་བའི་
མར་མེ་དེ་ཉིད་གཞན་གྱིས་མཐོང་བ་མ་ཡིན་གྱི། བག་ཆགས་མཐུན་པར་སད་པ་
ཙམ་མོ། །ཕྱི་མ་ནི་སྔར་བཤད་པ་ཉིད་དོ། །རྣག་ཁྲག་དང་ཆུ་ལ་སོགས་པའི་
དངོས་པོ་ཐ་དད་པ་ནི་གང་ཡང་མེད་ཀྱི། རང་རང་གི་བག་ཆགས་མི་འདྲ་བ་
སད་པའི་སྣང་བ་ཙམ་མོ། །ཞེས་འདོད་དོ། །ཞེས་ཆོས་རྗེ་གོ་བོས་གསུངས་པ་
ལྟར་སེམས་ཙམ་པས་ཕྱི་དོན་མེད་པར་ཤེས་པ་ཡོད་པར་འདོད་པའི་དཔེ་ཡིན་ལ།
དེ་ཡང་དངོས་པོ་ཆུ་ལྟ་བུ་གཅིག་ལའང་འགྲོ་བ་དྲུག་གི་མཐོང་བ་མི་འདྲ་བས་དེ་
དག་དོན་ལ་མེད་ཀྱང་དེ་འཛིན་པའི་ཤེས་པ་ཡོད་དོ། །ཞེས་པའི་དོན་ནོ། །
གཉིས་པ་ནི། མཁས་དབང་ཁ་ཅིག་གིས། ཆུ་ལྟ་བུ་གཅིག་ལ་དངོས་
པོ་ཐ་དད་པར་འཛིན་པའི་དབང་ཤེས་དེ་རྣམས་ཚད་མ་ཡིན་མོད། འོན་ཀྱང་ཆུ་
གཅིག་པོ་དེ་ཉིད་ཆུ་དང་ཆུ་མ་ཡིན་པ་གཉིས་ཀར་ཐལ་བའི་སྐྱོན་མེད་དེ། ལས་
286

ཀྱི་དབང་གིས་ཆུ་དེའི་ཆ་ཤས་གཅིག་རྣག་དང་ཆ་ཤས་གཅིག་ཆུར་གྲུབ་པ་ཡིན་
པས་དེ་འདྲའི་དབང་ཤེས་གཉིས་ཀྱི་ཡུལ་ཐ་དད་པ་ཁོ་ན་ཡིན་པའི་ཕྱིར་རོ་ཞེས་
འདོད༑ དེ་ལ་དགོངས་ནས་ངེས་སྒྲོན་ལས། ཆུ་གཅིག་འགྲོ་བ་སོ་སོ་ལ།
གཅིག་དངོས་པོར་སྣང་བའི་ཕྱིར །ལ་ལས་ཐུན་མོང་བལྟ་བྱ་དེ། །ཆུ་ཡིན་དེ་
མཐོང་ཡུལ་ཅན་རྣམས། །ཀུན་ཀྱང་ཚད་མ་ཡིན་ཞེས་ཟེར། །ཞེས་ཕྱོགས་སྔར་
བཀོད་ནས། དེ་དགག་པ་ལ། ཆུ་ལ་རང་བཞིན་འགའ་ཡོད་ན། །ཚད་མ་ཚད་
མིན་མི་སྲིད་ཅིང་། །ཞེས་སོགས་གསུངས་པའི་དོན། དབུ་མའི་དཔྱད་པ་གཟུར་
གནས་དགྱེས་གཏམ་ལས། འོ་ན་ཆུའི་ཆ་ཤས་སུ་གྱུར་བའི་མེ་དང་རྣག་དང་
བདུད་རྩི་སོགས་ཡོད་པར་ཐལ། འདོད་པའི་ཕྱིར། འདོད་ན། ཁ་དོག་བཞི་བོ་
རེ་རེའི་ཆ་ཤས་སུ་གྱུར་བའི་ཁ་དོག་བཞི་ཡོད་པར་ཐལ། འདོད་པའི་ཕྱིར
འདོད་ན འབྱུང་བ་བཞི་བོ་རེ་རེའི་ཆ་ཤས་སུ་གྱུར་བའི་འབྱུང་བ་བཞི་ཡོད་པར་
ཐལ༑ འདོད་པའི་ཕྱིར། འདོད་ན། འགྲོ་བ་གཅིག་གི་ཆ་ཤས་སུ་གྱུར་བའི་
འགྲོ་བ་དྲུག་ཡོད་པར་ཐལ། འདོད་པའི་ཕྱིར། འདོད་ན། ཤེས་བྱ་ཀུན་ཁྲ་ལེབ་
གཅིག་ཏུ་འགྱུར་བས་ཧ་ཅང་ཐལ་བར་འགྱུར་ཏེ། དཔེར་ན། བཙན་དུག་ཀྱང་
རྨ་བྱ་སོགས་ལ་ཕན་པའི་རྐྱེན་དུ་འགྱུར་བ་སྲིད་པས་དེ་ལྟར་ན་དུག་གི་ཆ་ཤས་སུ་
གྱུར་བའི་སྨན་དང་། བདུད་ཀྱི་ཆ་ཤས་སུ་གྱུར་བའི་ལྷ། འདྲེ་ཡི་ཆ་ཤས་སུ་གྱུར་
བའི་མི། སེམས་ཅན་གྱི་ཆ་ཤས་སུ་གྱུར་བའི་སངས་རྒྱས་ཟག་བཅས་ཀྱི་ཆ་
ཤས་སུ་གྱུར་བའི་ཟག་མེད་སོགས་ཀྱང་ཡོད་དགོས་པར་འགྱུར་བའི་ཕྱིར་རོ་།།
287

གཞན་ཡང་། ཆུ་ལ་ཡི་དྭགས་ཀྱིས་ལྟ་བའི་ཚེ་ལས་ཀྱི་དབང་གིས་ཆུ་
དེ་ལ་རྣག་མཚན་ཉིད་པ་ཞིག་གསར་དུ་གྲུབ་པ་ཡིན་ན ལྷས་བྱིན་གྱིས་སྟོན་
པའི་སྐུ་གཟུགས་ལ་ལྟ་བའི་ཚེ་དེའི་ལས་ཀྱི་དབང་གིས་མི་མཛེས་པའི་གཟུགས་
མཚན་ཉིད་པ་ཞིག་སྟོན་པའི་སྐུ་གཟུགས་ལ་གསར་དུ་གྲུབ་པ་ཡིན་ཞེས་ཟེར་
དགོས་ལ། དེ་ལྟར་ན་སྟོན་པའི་སྐུ་གཟུགས་ལ་མི་མཛེས་པའམ་མཐོང་ན་མི་
མཐུན་པ་ཡོད་དགོས་པས། དཀོན་མཆོག་རྗེས་སུ་དྲན་པའི་མདོ་ལས དེ་
བཞིན་གཤེགས་པ་དེ་ནི་བསོད་ནམས་དག་གི་རྒྱུ་མཐུན་པ། དགེ་བའི་རྩ་བ་
རྣམས་ཆུད་མི་ཟ་བ། བཟོད་པ་དག་གིས་རབ་ཏུ་བརྒྱན་པ བསོད་ནམས་ཀྱི་
གཏེར་རྣམས་ཀྱི་གཞི། དཔེ་བྱད་བཟང་པོ་རྣམས་ཀྱིས་སྤྲས་པ། མཚན་རྣམས་
ཀྱི་མེ་ཏོག་རྒྱས་པ། སྤྱོད་ཡུལ་རན་པར་མཐུན་པ། མཐོང་ན་མི་མཐུན་པ་མེད་
པ༑ དད་པས་མོས་པ་རྣམས་ལ་མངོན་པར་དགའ་བ། ཞེས་སོགས་གསུངས་
པ་དང་འགལ་ཞིང༌། མ་ཟད་བདུད་ལྷས་བྱིན་གྱིས་སྟོན་པའི་སྐུ་གཟུགས་ཀྱི་ཆ་
ཤས་གཅིག་མི་མཛེས་པར་གྲུབ་པ་དེ་ཉིད་ཇི་བཞིན་དུ་མཐོང་བ་ཡིན་ན་དེས་སྟོན་
པའི་སྐུ་གཟུགས་ལ་སྒྲོ་མ་བཏགས་སྐུར་བ་མ་བཏབ་པ་ཡིན་དགོས་ཀྱང་དེ་ལྟར་
མ་ཡིན་པར་དཔེར་ན་མཁྲིས་ནད་ཅན་གྱིས་དུང་གི་ཁ་དོག་ལྟར་ཁོ་རང་གི་བློ་
མིག་རྣམ་པར་སྨིན་པ་འཐུག་པོས་བསྒྲིབས་ནས་སྟོན་པའི་སྐུ་མཛེས་ཤིང་ལྟ་བས་
ཆོག་མི་ཤེས་པའི་མཚན་བཟང་མཐོང་མ་ནུས་པར་ཕྱིན་ཅི་ལོག་ཏུ་བཟུང་སྟེ་སྐུར་
བ་འདེབས་པའི་ལམ་དམན་པ་ལ་ཞུགས་པ་ཡིན་པའི་ཕྱིར་རོ། །གཞན་ཡང་།
288

དེ་ལྟར་ན་ཆུ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ལྟ་བའི་ཚེ་ཕོར་བ་གང་
དེའི་ཆ་ཤས་གཅིག་རྣག་དང་ཆ་ཤས་གཅིག་བདུད་རྩི་ཕོར་བ་གང་སོགས་སུ་སྣང་
བ་ཡིན་ཟེར་དགོས་ལ། དེ་ལྟར་ན་ཅིས་ཀྱང་རྣག་དང་བདུད་རྩི་སོགས་སུ་སྣང་
བའི་དབང་ཤེས་ཚད་མར་རིགས་པར་མི་འགྱུར་ཏེ། ཕོར་བ་གང་གི་ཆ་ཤས་ལ་
ཕོར་བ་དུ་མ་མེད་པའི་ཕྱིར་རོ། །ཞེས་སོགས་ཀྱིས་བཀག་པ་ལྟར་རོ།
ཡང་ཀུན་མཁྱེན་གོ་བོས་རང་ལུགས། འདིར་ནི་སྟོན་པ་རྫོགས་པའི་
སངས་རྒྱས་འཛམ་བུའི་གླིང་དུ་སངས་རྒྱས་པའི་ཚུལ་བསྟན་ནས་ཆོས་ཀྱི་འཁོར་
ལོ་བསྐོར་བ་དང་བཀའ་བསྡུ་བ་དང་དགོངས་འགྲེལ་གྱི་བསྟན་བཅོས་བརྩམས་
པ་ཐམས་ཅད་མིའི་རྟེན་ལ་མཛད་པས། མིའི་མཐོང་ཚུལ་ཐ་སྙད་དུ་བདེན་པ་
དང་། གཞི་དེ་ཉིད་དུ་འགྲོ་བ་གཞན་གྱི་མཐོང་ཚུལ་མི་བདེན་པའི་རྣམ་གཞག་
མཛད་པས་ཆུ་འབབ་པའི་ཀླུང་ལ་ཆུ་དང༌། དེའི་ཡུལ་ཅན་གཉིས་ཀ་ཐ་སྙད་ལ་
བལྟོས་ནས་བདེན་པ་དང་། རྣག་ལ་སོགས་པའི་མཐོང་ཚུལ་གཞན་རྣམས་ནི་
ཡུལ་ཡུལ་ཅན་གཉིས་ཀ་ཐ་སྙད་དུའང་མི་བདེན་པར་བཞག་པ་ནི་གནད་ཀྱི་དོན་
ཏེ༑ ཞེས་པ་གསུངས་པ་ལ། དྭགས་བརྒྱུད་གྲུབ་པའི་ཤིང་རྟར། སྨྲ་བ་འདི་ནི་
སློབ་དཔོན་ཆེན་པོ་ཟླ་གྲགས་ཞབས་ཀྱིས་གང་བཀག་པ་དེ་ཁས་བླངས་པར་སོང་
བ་ཡིན་ཏེ། སློབ་དཔོན་དེས་འགྲོ་བ་རིགས་དྲུག་གང་ཡང་རུང་བ་གཞིར་བཞག་
ནས་འགྲོ་བ་དེ་དག་ཀུན་རྫོབ་པའི་ཡུལ་ཡུལ་ཅན་གཉིས་ཀ་ཐ་སྙད་དུའང་བདེན་
པ་བཀག་ནས་དེ་ལྟའི་བདེན་པ་དེ་བདེན་པ་ལྟར་སྣང་རྨི་ལམ་གྱི་ཡུལ་ཤེས་ལྟར་
289

འཁྲུལ་ངོའི་འཁྲུལ་པ་དང་། བསླུ་ངོའི་རྫུན་པར་སྐྱེལ་བ་ནི་སྐབས་དེའི་དགོངས་
པ་མཐར་ཐུག་པ་ཡིན་པའི་ཕྱིར། ཞེས་དང༌། ཡང་འགྲོ་བ་རིགས་དྲུག་ལས་
མིའི་འཇིག་རྟེན་པ་དང་བསམ་གཏན་བཞི་པའི་གཙང་གནས་འོག་མིན་པའི་
འཇིག་རྟེན་གྱི་ཡུལ་ཡུལ་ཅན་གཉིས་ཀ་ལས་མ་གཏོགས་པའི་འགྲོ་བ་གཞན་
ཐམས་ཅད་ཀྱི་ཡང་དག་ཀུན་རྫོབ་བདེན་པར་གྲགས་པ་དེ་ཐམས་ཅད་ལོག་པའི་
ཀུན་རྫོབ་པར་ཐལ། ཡང་ལོག་གི་ཀུན་རྫོབ་བདེན་རྫུན་དུ་ཡོད་པ་དང་མེད་པར་
འཇོག་བྱེད་འགྲོ་བ་གང་གི་རྟེན་ལ་རྫོགས་པའི་སངས་རྒྱས་སངས་རྒྱས་མ་རྒྱས་
དང་༑ འགྲོ་བའི་ཞིང་དེར་ཆོས་འཁོར་བསྐོར་མ་བསྐོར་དང་། བཀའི་བསྡུ་བ་
བྱས་མ་བྱས་སོགས་ལ་འཇོག་པ་གང་ཞིག། ཁམས་གསུམ་པའི་འགྲོ་བའི་རིས་
འདིར་སངས་རྒྱས་པའི་ཞིང་དང་། རྟེན་ནི་གཟུགས་ཀྱི་འོག་མིན་དང་མིའི་ཡུལ་
ལས་གཞན་དུ་མི་སྲིད་པའི་ཕྱིར། ཁྱབ་པ་ནི་ཁྱེད་རང་གི་གྲུབ་མཐའི་ཁྱད་ཆོས་སུ་
བཞག་པ་ཡིན་ལ། རྟགས་ནི་ལང་གཤེགས་སོགས་ལས་རྫོགས་པའི་སངས་
རྒྱས་ཀྱི་བཀའ་སྩལ། ཞེས་དང་། ཡང་ཁྱེད་ཆོས་འཁོར་བསྐོར་བ་དང་བཀའི་
བསྡུ་བ་དང་དགོངས་འགྲེལ་གྱི་བསྟན་བཅོས་བརྩམས་པ་ཐམས་ཅད་མིའི་རྟེན་
ལ་མཛད་ཅེས་ཐག་ཆོད་ཆེན་པོ་ཞིག་བྱས་འདུག་པ། འོ་ན་ལོངས་སྐུས་ཆོས་
འཁོར་མི་བསྐོར་བར་འགྱུར་བ་དང་། གནོད་སྦྱིན་གྱི་སྡེ་དཔོན་ཕྱག་ན་རྡོ་རྗེས་
ཀྱང་བཀའ་མ་བསྡུས་པ་དང༌། བཅོམ་ལྡན་འདས་རྡོ་རྗེ་སྙིང་པོ་དང་རྗེ་བཙུན་
བྱམས་པ་ལ་སོགས་མིའི་རྟེན་ཅན་མིན་པས། བཀའི་དགོངས་འགྲེལ་ལུགས་ཀྱི་
290

བསྟན་བཅོས་མ་མཛད་པར་ཡང་འགྱུར་ལ། དེ་ལྟར་འདོད་པར་ནུས་ན་ནི་སྐྱེས་
བུ་དཔའ་ཞིང་བརྟུལ་ཕོད་པར་གྲུབ་བོ། །ཞེས་དང༌། ཡང་ལྷའི་དབང་པོ་བརྒྱ་
བྱིན་དང་བྱམས་མགོན་མི་ཡུལ་དུ་བྱོན་ནས་རྒྱལ་བ་ཤཱཀ་ཐུབ ཀྱི་སྐུ་གཟུགས་
མཐོང་བ་དེ་རྒྱལ་བ་ཤཱ ཀ་ཐུབ་ཀྱི་སྐུ་གཟུགས་མཐོང་བ་མ་ཡིན་པར་ཐལ། བརྒྱ་
བྱིན་དང་བྱམས་མགོན་གྱིས་མཐོང་བའི་ཤཱ ཀ་ཐུབ་ཀྱི་སྐུ་གཟུགས་དེ་འཇིག་རྟེན་
དུའང་འཁྲུལ་ཆོས་ཡིན་པའི་ཕྱིར། མ་གྲུབ་བོ་ཞེས་ན་གྲུབ་པར་ཐལ། མིའི་གཞི་
འདིར་མི་ལས་འགྲོ་བ་གཞན་ལྔ་གང་འོངས་ཀྱང་དེ་ཐམས་ཅད་ལ་སྣང་བའི་ཡུལ་
ཡུལ་ཅན་ཐམས་ཅད་ཐ་སྙད་དུ་མེད་པའི་ལོག་པའི་ཀུན་རྫོབ་ཡིན་པའི་ཕྱིར། རྩ་
བར་མི་འདོད་ཀ་མེད དེ་ལྟར་ན་བྱམས་མགོན་གྱིས་རྒྱལ་བ་ཤཱ ཀ་ཐུབ་ཀྱི་སྐུ་
གཟུགས་མཐོང་བ་དེ་དེའི་སྐུ་གཟུགས་མཐོང་བ་མ་ཡིན་པའི་ཕྱིར་ན། བྱམས་
མགོན་ལོག་ཤེས་ཅན་ཆོས་ཅན། ཁྱོད་རྒྱལ་བ་བྱམས་མགོན་མ་ཡིན་པར་ཐལ
ཁྱོད་ལོག་ཤེས་རྒྱུད་ལྡན་ཡིན་པའི་ཕྱིར། རྟགས་ཁས་བླངས ཁྱབ་པ་མེད་ན་
ལོག་ཤེས་རྒྱུད་ལྡན་གྱི་རྫོགས་སངས་ཤེས་བྱ་ལ་སྔར་མེད་དེ་འདྲ་གསར་དུ་
འཁྲུངས་པ་འགྲོ་བ་ཐམས་ཅད་ལ་སྐུ་དྲིན་ཆེ། ཞེས་དང་། མིའི་གནས་གཞིར་
འགྲོ་བ་གཞན་ལྔའི་མཐོང་ཚུལ་མི་བདེན་པ་དེ་ལྟར་ན་ཆོས་ཅན། རྟ་ནག་དགོན་
པའི་དགེ་འདུན་པའི་ཐུག་ཚུལ་ཁམས་མངའ་རིས་ཀྱི་གྲྭ་པས་འཐུང་བ་ན་ཡང་
དག་ཀུན་རྫོབ་ཀྱི་ཐུག་པར་བདེན་ཡང་། ཐུག་ལྷག་རྟ་ནག་བླ་བྲང་པའི་ཁྱིས་
འཐུང་བ་ན་ཐུག་ལྷག་དེ་ཐུག་པར་མི་བདེན་པར་ལོག་པའི་ཀུན་རྫོབ་བདེན་པར་
291

ཐལ༑ གཞི་དེ་ཉིད་དུ་མིའི་མཐོང་བ་ཐ་སྙད་དུ་བདེན་ལ། འགྲོ་བ་གཞན་གྱི་
མཐོང་ཚུལ་མི་བདེན་པར་དེས་རྣམ་གཞག་མཛད་པའི་ཕྱིར རྟགས་ཁྱབ་ཁས་
བླངས༑ འདོད་པ་ལས་འོས་མེད། དེ་ལྟར་ན་རྟ་ནག་པའི་དགེ་འདུན་གྱི་ཐུག་
ལྷག་བླ་བྲང་གི་ཁྱིས་འཐུང་བར་མཐོང་བའི་རྟ་ནག་ཆོས་རྗེའི་མིག་ཤེས་ཆོས་ཅན
ལོག་ཤེས་སུ་ཐལ ཁྱིའི་ངོར་དེ་ཐུག་པར་མི་བདེན་པའི་བཏུང་བ་ཞིག་འཐུང་
ཡང་ཆོས་རྗེས་ཁྱི་དེས་ཐུག་པ་འཐུང་བར་བདེན་པར་འཛིན་པས་དེ་མ་ཡིན་ལ་
དེར་འཛིན་གྱི་བློ་ཡིན་པའི་ཕྱིར། རྟགས་ཁྱབ་གྲུབ། ཞེས་སོགས་ཀྱིས་འགོག་
པར་མཛད་དོ། །
ན་ཚ་དེ་ལྟར་མཁས་གྲུབ་རྣམས་ཀྱིས་དགག་སྒྲུབ་མཛད་པ་རྣམས་བློ་གསར་
རྣམས་ཀྱི་བློ་གྲོས་ཀྱི་པདྨོ་བཞད་པའི་ཕྱིར་འདིར་གནད་བསྡུས་ཏེ་བཀོད་དོ།
ཎ་གསུམ་པ་ནི། ཕྱི་ནང་གི་དངོས་པོ་འདི་ཀུན་འགྲོ་བ་རང་རང་གི་འཁྲུལ་
སྣང་ཙམ་ལས་དོན་ལ་ཡོད་མེད་གང་དུ་ཡང་མ་གྲུབ་པའི་སྟོབས་ཀྱིས་སོ་སོའི་
འཁྲུལ་སྣང་སྲབ་མཐུག་གི་རིམ་པས་འོག་མ་འོག་མ་ལ་ལྟོས་ན་གོང་མ་གོང་མའི་
མཐོང་བ་ཚད་མར་བཞག་ཀྱང་དོན་ལ་གཞི་མེད་རྩ་བྲལ་དུ་གྱུར་པའི་སྣང་བའི་གོ་
མ་འགག་པའི་སྟོང་ཉིད་དེ་ལ་འཁྲུལ་པའི་སྟོབས་ཀྱིས་འགྲོ་བ་དྲུག་གི་མཐོང་
ཚུལ་དྲུག་ཏུ་བྱུང་བ་མ་གཏོགས་མི་ལ་སྣང་བའི་ཆུ་དེ་རང་འགྲོ་བ་གཞན་ལ་རྣག་
ཁྲག་སོགས་སུ་སྣང་བ་ནི་མ་ཡིན་ནོ། །དེ་ཡང་ངེས་སྒྲོན་ལས། དེས་ན་རང་གི་
?92

ལུགས་ལ་ནི།། སྣང་སྟོང་རིས་སུ་མ་ཆད་པའི། །གཞི་ཉིད་ཅིར་ཡང་མ་གྲུབ་པ།།
གང་སྣང་ཀུན་ལ་མཉམ་པའི་ཕྱིར། །དངོས་གཅིག་སྣ་ཚོགས་པར་ཡང་སྣང༌།།
ཞེས་གསུངས་པའི་ཕྱིར། དེས་ན་ཆུ་བོ་གངྒཱ་ལྟ་བུ་མིའི་ལས་སྣང་དང་མཐུན་པར་
ཆུར་མཐོང་བ་ལ་ཚད་མ་དང་། དེ་དང་མི་མཐུན་པར་མཐོང་བ་ལ་ཚད་མིན་ཞེས་
པ་ཡང་མིས་མཐོང་བ་དབང་བཙན་དུ་བྱས་པ་ལས་རྒྱུ་མཚན་གཞན་ནི་མེད་པར་
སྣང་ངོ༌། །དོན་དུ་གཞི་མེད་རྩ་བྲལ་དུ་མ་སོང་བའི་དགག་བྱ་གཞན་གྱིས་སྟོང་
པའི་ཆོས་ཤིག་ལྷག་ན་རིགས་དྲུག་སོ་སོས་མཐོང་ཚུལ་མཐའ་དག་བདེན་དགོས་
ན་དེ་ལྟར་མིན་པ་ནི་གཞུང་དུ། ཆུ་འབབ་ཀླུང་ལ་ཡི་དྭགས་རྣག་བློ་ཡང་།
མདོར་ན་ཇི་ལྟར་ཤེས་བྱ་མིན་དེ་བཞིན། ། བློ་ཡང་མེད་ཅེས་དོན་འདི་ཤེས་པར་
གྱིས༑ ༑ཞེས་གསུངས་པས་གསལ་ལོ།
༈ གཉིས་པ་མངོན་རྗེས་ཚད་མའི་རྟགས་གཉིས་རིམ་ལྡན་དུ་འགོག་པ་
ལ༑ རང་རིག་སྒྲུབ་བྱེད་རྗེས་དཔག་དྲན་པའི་རྟགས་འགོག་པ ཀུན་གཞི་སྒྲུབ་
བྱེད་མངོན་སུམ་རང་རིག་གི་རྟགས་འགོག་པ། སེམས་ཙམ་ཀུན་གཞི་ཐ་སྙད་དུ་
ཡང་མེད་པར་ཐག་བཅད་པ། ལྟ་བ་བདེན་གཉིས་ལས་ཉམས་པའི་སྐྱོན་བསྟན་
པ༑ ཐ་སྙད་འཇིག་རྟེན་གྲགས་སྡེ་སྤྱོད་པའི་ཚུལ་བསྟན་པ་དང་ལྔ་ལས།
དང་པོ་ལ་ཀུན་བརྟགས་རང་རིག་གི་དྲན་པ་མེད་ཚུལ། མ་བརྟགས་
གྲགས་པའི་མྱོང་དྲན་ཡོད་ཚུལ་དང་གཉིས།
1293

དང་པོ་ལ་འདོད་པ་བརྗོད་པ་དང༌། དེ་གཞན་ཡིན་པའི་རྟགས་ཀྱིས་
འགོག་པ་གཉིས་ལས།
དང་པོ་ནི གལ་ཏེ་གཟུང་མེད་འཛིན་པ་ཉིད་བྲལ་ཞིང༌། ། གཉིས་
ཀྱིས་སྟོང་པའི་གཞན་དབང་དངོས་ཡོད་ན། །འདི་ཡི་ཡོད་པ་གང་གིས་ཤེས་པར་
འགྱུར༑ ༑མ་བཟུང་བར་ཡང་ཡོད་ཅེས་བྱར་མི་རུང་། །དེ་ཉིད་ཀྱིས་དེ་མྱོང་བར་
འགྲུབ་མ་ཡིན། །གལ་ཏེ་ཕྱི་དུས་དྲན་པ་ལས་འགྲུབ་ན། །ཞེས་པ་སྟེ གལ་ཏེ་
ཕྱི་རོལ་གྱི་གཟུང་བ་མེད་པས་འཛིན་པ་ཉིད་དང་ཡང་བྲལ་ཞིང་། གཟུང་འཛིན་
གཉིས་ཀྱིས་སྟོང་པའི་གཞན་དབང་གི་དངོས་པོ་བདེན་པར་ཡོད་ན། གཞན་
དབང་འདི་ཡི་ཡོད་པ་གང་གིས་ཤེས་པར་འགྱུར་བའི་སྒྲུབ་བྱེད་བརྗོད་རིགས་ཏེ།
ཚད་མས་མ་བཟུང་བར་ཡང་ཡོད་ཅེས་བྱར་མི་རུང་བའི་ཕྱིར། གཞན་དབང་གི་
ཤེས་པ་དེ་ཉིད་ཀྱིས་དེ་ཉིད་མྱོང་བར་ཁྱོད་ཀྱིས་འགྲུབ་ཐུབ་པ་མ་ཡིན་ཏེ། རང་
གིས་རང་ལ་བྱ་བ་འགལ་བའི་ཕྱིར། གལ་ཏེ་འཇིག་རྟེན་ན་ངས་མཐོང་ངོ་ཞེས་
སྔར་མཐོང་བའི་ཡུལ་ཅན་ཉིད་ཕྱི་དུས་སུ་དྲན་པ་ཡོད་པའི་རྟགས་འདིས་རྗེས་སུ་
དཔག་པ་ལས་སྔར་ཤེས་པས་ཡུལ་རིག་པ་ན་རང་ཉིད་རང་གིས་རིག་པར་ཡང་
ངེས་པས་གཏན་ཚིགས་འདི་ལས་གྲུབ་བོ་ཞེ་ན།
གཉིས་པ་ནི། མ་གྲུབ་བསྒྲུབ་པར་བྱ་ཕྱིར་བརྗོད་པ་ཡི། །མ་གྲུབ་
འདི་ནི་སྒྲུབ་པར་བྱེད་པ་མིན། །རང་རིག་པ་ནི་གྲུབ་ལ་རག་མོད་ཀྱི། །དེ་ལྟའང་
དྲན་པས་དྲན་པ་རིགས་མིན་ཏེ། །གཞན་ཕྱིར་མ་ཤེས་རྒྱུད་ལ་སྐྱེས་པ་བཞིན།།
0294

གཏན་ཚིགས་འདིས་ནི་ཁྱད་པར་དག་ཀྱང་འཇོམས། །ཞེས་པ་སྟེ སྒྲུབ་བྱེད་ཀྱི་
གཏན་ཚིགས་མ་གྲུབ་པའི་དྲན་པས་བསྒྲུབ་བྱ་རང་རིག་བསྒྲུབ་པར་བྱ་བའི་ཕྱིར་
བརྗོད་པ་ཡི་མ་གྲུབ་པའི་གཏན་ཚིགས་འདི་ནི་སྒྲུབ་པར་བྱེད་པ་མིན་ཏེ། སྒྲ་མི་
རྟག་སྒྲུབ་ལ་མིག་ཤེས་ཀྱི་གཟུང་བྱ་རྟགས་སུ་བཀོད་པ་བཞིན་ནོ། །ཁྱོད་ཀྱི་འདོད་
པ་ལྟར་རང་རིག་པ་ནི་གྲུབ་ལ་རག་མོད། དེ་ལྟ་ནའང་དྲན་པའི་ཤེས་པས་སྔར་
ཡུལ་མྱོང་གི་ཤེས་པ་དེ་དྲན་པར་རིགས་པ་མིན་ཏེ། སྔར་ཡུལ་མྱོང་གི་ཤེས་པ་
དང་ད་ལྟ་དེ་དྲན་གྱི་ཤེས་པ་གཉིས་བདེན་པར་གྲུབ་པའི་གཞན་ཡིན་པར་འདོད་
པའི་ཕྱིར དཔེར་ན་ཉེར་སྦས་ཀྱིས་མ་ཤེས་པ་གང་ཟག་གཞན་གྱིས་ཡུལ་མྱོང་
ཤེས་པ་དེ་ཉེར་སྦས་ཀྱི་རྒྱུད་ལ་སྐྱེས་པའི་དྲན་ཤེས་ཀྱིས་མ་དྲན་པ་བཞིན་ནོ།། ཁོ་
ན་རེ། མི་མཚུངས་ཏེ། རང་བཞིན་གྱིས་གྲུབ་པའི་རྒྱུན་གཅིག་པ་སྔ་ཕྱི་བ་ལ་
རྒྱུ་འབྲས་གྲུབ་པའི་ཕྱིར་ཞེ་ན དེ་ཡང་མི་འཐད་དེ། གཞན་ཡིན་པའི་ཕྱིར་ཞེས་
པའི་གཏན་ཚིགས་འདིས་ནི་རྒྱུད་གཅིག་ཏུ་གཏོགས་པ་དང་རྒྱུ་འབྲས་སོགས་ཀྱི་
ཁྱད་པར་དག་ཀྱང་འཇོམས་པའི་ཕྱིར། བདེན་པར་གྲུབ་པ་ལ་རྒྱུན་གཅིག་དང་རྒྱུ་
འབྲས་སྔ་ཕྱི་མི་རིགས་ཚུལ་ལན་མང་དུ་བཤད་ཟིན་པའི་ཕྱིར།
གཉིས་པ་ནི གང་ཕྱིར་གང་གིས་ཡུལ་མྱོང་གྱུར་དེ་ལས། །དྲན་པ་
འདི་གཞན་ང་ལ་ཡོད་མིན་པ། །དེ་ཕྱིར་ང་ཡིས་མཐོང་སྙམ་དྲན་འགྱུར་ཏེ
འདི་ཡང་འཇིག་རྟེན་ཐ་སྙད་ཚུལ་ལུགས་ཡིན། །ཞེས་པ་སྟེ། རང་བཞིན་གྱིས་
གྲུབ་པའི་རང་རིག་མེད་ན་དྲན་པ་སྐྱེ་ཚུལ་ཇི་ལྟར་ཡིན་ཞེ་ན། གང་གི་ཕྱིར་སྔར་
295

གང་གིས་ཡུལ་མྱོང་བར་གྱུར་པའི་ཤེས་པ་དེ་ལས་ཕྱིས་ཀྱི་དྲན་པའི་ཤེས་པས་
འདི་གཞན་དུ་གྲུབ་པ་ང་ལ་ཡོད་པ་མིན་ཏེ། དེ་གཉིས་རྒྱུ་འབྲས་ཡིན་པའི་ཕྱིར།
སྔར་མྱོང་བའི་ཤེས་པ་དང་དུས་ཕྱིས་དྲན་པའི་དྲན་པ་གཉིས་གཞན་མིན་པ་དེའི་
ཕྱིར་ང་ཡིས་སྔར་ཡུལ་མཐོང་ངོ་སྙམ་དུ་དྲན་པར་འགྱུར་ཏེ། དེ་ཡང་འཇིག་རྟེན་
ཐ་སྙད་ཀྱི་ཚུལ་ལུགས་ཡིན་གྱི་རིགས་པས་དཔྱད་ནས་བཞག་པ་ནི་མ་ཡིན་ཏེ
དཔྱད་ན་དོན་དེ་དག་མི་རྙེད་པའི་ཕྱིར་རོ།
གཉིས་པ་ནི། ཀུན་གཞི་སྒྲུབ་བྱེད་མངོན་སུམ་རང་རིག་གི་རྟགས་
འགོག་པ་ནི། དེ་ཕྱིར་རང་རིག་ཡོད་པ་མ་ཡིན་ན། །ཁྱོད་ཀྱི་གཞན་དབང་གང་
གིས་འཛིན་པར་འགྱུར། །བྱེད་པོ་ལས་དང་བྱ་བ་གཅིག་མིན་པས། དེ་ཉིད་ཀྱིས་
དེ་འཛིན་པར་རིགས་མ་ཡིན། །ཞེས་པ་སྟེ། གོང་དུ་བཤད་པའི་རྒྱུ་མཚན་དེ་
རྣམས་ཀྱི་ཕྱིར་རང་རིག་པ་ཡོད་པ་མ་ཡིན་ན། ཁྱོད་ཀྱིས་འདོད་པའི་གཞན་
དབང་ཡོད་པ་ཡུལ་ཅན་གང་གིས་འཛིན་པར་འགྱུར་ཏེ། བྱེད་པ་པོ་དང་ལས་
དང་བྱ་བ་གཅིག་མིན་པས་དེའི་ཕྱིར། གཞན་དབང་དེ་རང་ཉིད་ཀྱིས་རང་ཉིད་དེ་
འཛིན་པར་རིགས་པ་མ་ཡིན་ཏེ། བྱ་བྱེད་ལས་གསུམ་གཅིག་ཏུ་ཐལ་བའི་ཕྱིར་
རོ༑ ༑
༈དབུ་མའི་དཔྱད་པ་གཟུར་གནས་དགྱེས་པའི་གཏམ་དུ་རང་རིག་ལ་དཔྱད་པ།
ཡང་འཇུག་པ་ལས། དེ་ཉིད་ཀྱིས་དེ་མྱོང་བས་འགྲུབ་མ་ཡིན།
296

གལ་ཏེ་ཕྱི་དུས་དྲན་ལས་འགྲུབ་ཅེ་ན། །མ་གྲུབ་བསྒྲུབ་པར་བྱ་ཕྱིར་བརྗོད་པ་
ཡིས༑ ༑མ་གྲུབ་འདི་ནི་སྒྲུབ་པར་བྱེད་པ་མིན། །རང་རིག་པ་ནི་གྲུབ་ལ་རག་མོད་
ཀྱི༑ ༑དེ་ལྟའང་དྲན་པས་དྲན་པ་རིགས་མིན་ཏེ། །གཞན་ཕྱིར་མ་ཤེས་རྒྱུད་ལ་
སྐྱེ་བ་བཞིན། །གཏན་ཚིགས་འདིས་ནི་ཁྱད་པར་དག་ཀྱང་འཇོམས།།གང་ཕྱིར་
གང་གི་ཡུལ་མྱོང་གྱུར་དེ་ལས། །བདག་ལ་དྲན་པ་གཞན་ཡོད་མ་ཡིན་ན། །དེ་
ཕྱིར་བདག་གིས་མཐོང་སྙམ་དྲན་འགྱུར་ཏེ། །འདི་ཡང་འཇིག་རྟེན་ཐ་སྙད་ཚུལ་
ལུགས་ཡིན། །དེ་ཕྱིར་རང་རིག་ཡོད་པ་མ་ཡིན་ན། །ཁྱོད་ཀྱི་གཞན་དབང་གང་
གིས་འཛིན་པར་འགྱུར། །བྱེད་པོ་ལས་དང་བྱ་བ་གཅིག་མིན་པས། །དེ་ཉིད་ཀྱིས་
དེ་འཛིན་པར་རིགས་མ་ཡིན། །ཞེས་པའི་གཞུང་གི་དོན་ལ་རྗེ་མི་ཕམ་པའི་བྲག་
ལན་ལས། སྤྱིར་དབུ་མ་ཐལ་འགྱུར་བའི་ལུགས་ལ་རྣམ་ཤེས་ཚོགས་དྲུག་ཏུ་
བཞེད་པ་དང༌། རང་རིག་གི་རྣམ་བཞག་སོགས་མ་མཛད་པ་ནི་རང་གཞུང་ན་
གསལ་མོད། དེར་ཐ་སྙད་དུ་ཞལ་བཞེས་མེད་པ་ཙམ་ཞིག་གིས་ཐ་སྙད་དུ་མེད་
ངེས་སུ་གོ་དགོས་པའི་ངེས་པ་ག་ལ་ཡོད་དེ། དཔེར་ན་དབུ་མ་ཐལ་འགྱུར་བའི་
ལུགས་ལ་གཉུག་སེམས་དང་བདེ་བ་ཆེན་པོ་སོགས་ཀྱི་ཐ་སྙད་སྦྱར་དོན་མེད་ཀྱང་
དེ་དག་ཐ་སྙད་དུ་མི་འཐད་པ་མ་ཡིན་པ་བཞིན་ནོ། །དེ་དང་ག་ལ་འདྲ་སྟེ།
རང་རིག་ལ་དགག་པ་ནན་ཏན་མཛད་པར་དངོས་སུ་གསལ་བས་ཐ་སྙད་དུ་མེད་
པར་འགོག་པ་དེ་ཐལ་འགྱུར་བའི་ཁྱད་ཆོས་སུ་འཇོག་གོ་ཞེ་ན། དབུ་མའི་གཞུང་
ན་རང་རིག་ནན་གྱིས་བཀག་པ་ཡོད་མོད་ཀྱི། དེ་དག་གིས་དོན་དམ་པར་བཀག་
297

པར་འགྱུར་གྱི་ཐ་སྙད་དུ་མི་ཁེགས་ཏེ་དཔེར་ན་གཞན་རིག་བཞིན་ནོ། །ཅིའི་ཕྱིར་
མི་ཁེགས་སྙམ་ན། ཐ་སྙད་དུའང་མེད་ཅེས་འགོག་ན་རྟག་པའི་སྒྲ་དང་དབང་
ཕྱུག་བྱེད་པོ་ལ་སོགས་པ་བཞིན་དུ་ཐ་སྙད་དཔྱོད་བྱེད་ཀྱི་ཚད་མས་གནོད་པ་
དངོས་སུ་ཡོད་པ་དགོས་ན་འདི་ལ་དེ་མི་སྲིད་པའི་ཕྱིར་རོ། །དེའི་ཕྱིར་འཇིག་རྟེན་
ཐ་སྙད་ཀྱི་དབང་དུའང་རང་རིག་པའི་རྒྱུ་ཅན་གྱི་དྲན་པ་མི་སྲིད་པ་ཉིད་དུ། ཞེས་
སོགས་གསུངས་པ་ནི། རང་རིག་པ་ནི་གྲུབ་ལ་རག་མོད་ཀྱི། །དེ་ལྟའང་དྲན་
པས་དྲན་པར་རིག་མིན་ཏེ། །གཞན་ཕྱིར་མ་ཤེས་རྒྱུད་ལ་སྐྱེས་པ་བཞིན།
ཞེས་གསུངས་པ་ལྟར་སྔ་ཕྱིའི་ཤེས་པ་རང་མཚན་གྱིས་གྲུབ་པའི་སོ་སོ་བ་ལ་སྔར་
རང་གིས་རང་མྱོང་དུ་ཆུག་ཀྱང་ད་ལྟ་དྲན་མི་སྲིད་པར་སྟོན་པའི་རིགས་པར་
འདུག་གི་འཇིག་རྟེན་ཐ་སྙད་དུ་རང་རིག་ཡོད་པ་ལ་གནོད་ངེས་ཀྱི་རིགས་པ་གང་
ཡང་མི་འདུག་ན་དེ་ཙམ་ཞིག་བརྗོད་པས་ཅི་ཡང་མི་འགྲུབ་བོ། །རིགས་པ་ཡོད་
དེ་གོང་དུ་བརྗོད་པ་ལྟར་ཐ་སྙད་དུ་རང་རིག་ཡོད་ན་བྱ་བྱེད་ལས་གསུམ་རང་ངོས་
ནས་གྲུབ་པར་ཐལ་བ་བཟློག་ཏུ་མེད་དོ་ཟེར་ན་འདི་རྒྱུ་མཚན་མ་ངེས་པའི་ཚིག་
ཙམ་སྟེ། རང་ངོས་ནས་གྲུབ་པ་ཞེས་པ་དབུ་མའི་སྐབས་འདིར་དོན་དམ་དཔྱོད་
པའི་རིགས་པས་དཔྱད་བཟོད་ལ་བརྗོད་པ་ཡིན་ལ། དེས་རང་རིག་མ་གྲུབ་
པར་ནི་འདོད་ཀྱང་ཐ་སྙད་དུ་རང་བློ་རང་གིས་རིག་ན་བྱ་བྱེད་ལས་གསུམ་རང་
ངོས་ནས་གྲུབ་དགོས་པའི་རྒྱུ་མཚན་རྡུལ་ཙམ་མེད་དེ་དོན་རིག་བཞིན་ནོ།
298

གལ་ཏེ་འདིའི་སྐབས་ཀྱི་བྱ་བྱེད་ལས་གསུམ་ཞེས་པ་རིག་བྱ་རིག་བྱེད་རིག་པའི་
བྱ་བ་གསུམ་ཐ་དད་དུ་མེད་པ་ལ་རིག་པའི་ཐ་སྙད་ཀྱང་མི་ཐོབ་ཅིང་། རང་གིས་
རང་ལ་བྱེད་པ་འཇུག་པ་ལ་དཔྱད་ན་ཡུལ་ཡུལ་ཅན་ཐ་དད་དུ་ཡོད་ནའང་རང་
རིག་ཏུ་མི་འགྱུར་ཏེ་གཞན་རིག་ཏུ་འགྱུར་རོ། །ཐ་དད་དུ་མེད་ནའང་བྱེད་པ་མི་
འཇུག་སྟེ་བྱ་བྱེད་ལས་གསུམ་གཅིག་ཏུ་འགྱུར་བས་རལ་གྲིས་རང་གིས་རང་མི་
གཅོད་པ་བཞིན་ནོ་སྙམ་ན། དེ་ལྟར་ཡིན་མོད་དེ་དཔེར་ན་སྔོ་འཛིན་ཤེས་པ་དང་
སྔོན་པོ་གཉིས་བར་དང་བཅས་པ་དང་མ་བཅས་པའམ་སྔ་ཕྱི་ཇི་ལྟར་ཡིན་དཔྱད་ན་
གང་ལྟར་ཡང་དེས་དེ་འཛིན་པ་མི་སྲིད་མོད་ཀྱི་དཔྱད་པ་དེ་དག་དོན་དམ་དཔྱོད་
པར་སོང་གི་འཇིག་རྟེན་ཐ་སྙད་དུ་སྔོན་པོ་ཉམས་སུ་མྱོང་བའི་ཤེས་པ་གཏན་མེད་
པར་མི་འགྲོ་བ་བཞིན་དུ་རང་རིག་ལའང་བྱ་བྱེད་ལས་གསུམ་ཐ་དད་དུ་མེད་ཀྱང་
རང་བློ་ཉིད་སྐྱེས་ཙམ་ནས་ལྐོག་ཏུ་མ་གྱུར་བར་མྱོང་བ་གསལ་རིག་གི་ངོ་བོར་
སྐྱེས་པ་ལ་རང་རིག་ཅེས་བརྗོད་ལ་དེ་འཇིག་རྟེན་ཐ་སྙད་དུ་ཡོད་དེ་ཐ་སྙད་དུ་རང་
རྒྱུད་ཀྱི་བློ་རང་གིས་དངོས་སུ་རིག་པའམ་མི་རིག་པ་གཉིས་སུ་ཁ་ཚོན་ཆོད་པ་
ལས་མ་རིག་པར་འདོད་ན། རང་བློ་རང་ལ་ལྐོག་གྱུར་དུ་ཁས་ལེན་པ་ལས་འོས་
མེད་དོ། །དེས་ན་དཔལ་ལྡན་ཆོས་ཀྱི་གྲགས་པའི་ཞལ་ནས། བློ་ཡི་ཉམས་མྱོང་
བྱ་གཞན་མེད། །དེ་ཡི་མྱོང་བའང་གཞན་ཡོད་མིན། །གཟུང་དང་འཛིན་པ་
གཉིས་མེད་ཕྱིར། །དེ་ནི་དེ་ལྟར་རང་ཉིད་གསལ། །ཞེས་དང་། དབུ་མ་རྒྱན་
ལས༑ རྣམ་ཤེས་བེམ་པོའི་རང་བཞིན་ལས། །བཟློག་པ་རབ་ཏུ་སྐྱེ་བ་སྟེ། །བེམ་
299

མིན་རང་བཞིན་གང་ཡིན་པ། །དེ་འདི་བདག་ཉིད་ཤེས་པ་ཡིན། ། གཅིག་པ་ཆ་
མེད་རང་བཞིན་ལ། །གསུམ་གྱི་བདག་ཉིད་མི་འཐད་ཕྱིར། །དེ་ཡིས་རང་གིས་
རིག་པ་ནི། །བྱ་དང་བྱེད་པའི་དངོས་པོར་མིན། །ཞེས་གསུངས་པ་བཞིན་ནོ།།
དེའི་ཕྱིར་རང་ལ་རང་གི་བྱེད་པ་གསར་དུ་འཇུག་མི་དགོས་ཀྱང་རང་ཉིད་གསལ་
བའི་ངོ་བོས་རང་ལྐོག་ཏུ་མ་གྱུར་བར་ཤེས་པ་ལ་རང་རིག་པའི་ཐ་སྙད་གནོད་མེད་
དུ་འཇུག་སྟེ། ཇི་ལྟར་བུམ་པ་མངོན་སུམ་ཤེས་པ་ལ་ཡུལ་ཤེས་པའི་ཐ་སྙད་དུ་
བྱེད་པ་བཞིན་དུ་རང་གི་རྒྱུད་ལ་གང་སྐྱེས་པའི་བློ་རང་གིས་མངོན་སུམ་ཤེས་པ་
ལ་རང་ཤེས་པའི་ཐ་སྙད་ཅི་སྟེ་མི་རུང་། དེ་བས་ན་རང་རིག་པ་ཙམ་འཇིག་རྟེན་ན་
གནོད་མེད་བསླུ་མེད་དུ་ཡོད་ཀྱང་། དེས་རང་ཇི་ལྟར་རིག་པའི་བཏགས་དོན་
བཙལ་ན་མ་བརྟགས་འཇིག་རྟེན་གྱི་གྲགས་པ་ཙམ་ལས་ཡང་དག་པར་གྲུབ་པ་
གང་ཡང་རྙེད་པར་མི་འགྱུར་ཡང་། དོན་དམ་པར་གྲུབ་མ་གྲུབ་ཀྱི་བརྟགས་
དཔྱད་མེད་པར་ཇི་ལྟར་སྣང་བ་ལྟར་ཐ་སྙད་བྱེད་པའི་འཇིག་རྟེན་གྱི་བློའི་དབང་དུ་
ན་རང་ཉིད་གསལ་རིག་གི་རང་བཞིན་དུ་སྐྱེས་པའི་ཕྱིར་རང་རིག་ཅེས་དང་། དེ་
ལ་བྱ་བྱེད་ལས་གསུམ་གྱི་རྫས་གཞན་མེད་པས་ནརང་ཞེས་པའི་ཐ་སྙད་ངེས་པར་
རུང་སྟེ། འདི་ལྟར་བདེ་སྡུག་མྱང་བྱ་ཡིན་པ་དང་། དེ་མྱོང་བྱེད་བློ་ཡིན་པ་དང་།
བློ་དེས་བདེ་སྡུག་དངོས་སུ་མྱོང་བའི་བྱ་བ་བྱེད་པ་གསུམ་ནི་སུའི་ལུགས་ལའང་
ཡོད་པ་གཞིར་བཅས་ལ། བདེ་སོགས་མྱོང་བཞིན་པའི་བློ་དེ་ལ་མྱང་བྱ་བདེ་
སོགས་ལས་རྫས་གཞན་པའི་འཛིན་བྱེད་ཀྱི་བློ་དང་། བློ་དེ་ལས་ཐ་དད་དུ་གྱུར་
P300

བའི་གཟུང་བྱ་བདེ་སོགས་ཡོད་པར་སུས་ཀྱང་ཁས་ལེན་དཀའ་སྟེ། བདེ་
སོགས་མྱོང་བ་དེ་ལས་གཞན་པའི་བློ་ཡན་གར་དུ་ཡོད་ན་ཚོར་བ་མེད་པའི་བློར་
ཐལ་བ་དང་། རང་འཛིན་གྱི་བློ་དེ་ལསཐ་དད་པའི་མྱང་བྱ་བདེ་སོགས་ཡོད་ན་
ཤེས་པ་མེད་པའི་ཚོར་བར་འགྱུར་ཏེ། གྲངས་ཅན་པ་དང་བྱེ་བྲག་པས་བདེ་
སོགས་ཕྱི་དང་ནང་གི་བེམ་པོར་འདོད་པ་ལྟར་འགྱུར་རོ། །ཞེས་དང་། དེ་བཞིན་
དུ་ཤེར་འགྲེལ་ཀེ་ཏ་ཀ་དང་། དབུ་མ་རྒྱན་འགྲེལ་སོགས་ལས་ཀྱང་ཐལ་འགྱུར་
བའི་ལུགས་ལ་རང་རིག་ཐ་སྙད་དུ་ཡོད་པ་ཆེས་ཆེར་བསྒྲུབས་འདུག་པས།
དྲི་བ་དྲི་ཡན་གྱི་རིམ་པ་ལས་དྲི་བ། དེ་ལ་མཐའ་དཔྱད་པ་འདི་ཡོད་དེ། འོ་ན་
རང་རིག་པའི་འབྲས་བུར་གྱུར་བའི་ཡུལ་ཅན་དྲན་པའི་དྲན་པའང་ཐ་སྙད་དུ་ཡོད་
པར་ཐལ། འདོད་པའི་ཕྱིར། འདོད་མི་ནུས་ཏེ། འཇུག་པ་རང་འགྲེལ་ལས་འོན་
ཏེ་འཇིག་རྟེན་གྱི་ཐ་སྙད་ཀྱི་དབང་དུ་ཡིན་ན་དེ་ལྟ་ན་ཡང་རང་རིག་པའི་རྒྱུ་ཅན་གྱི་
དྲན་པ་མི་སྲིད་པ་ཉིད་དོ། །ཞེས་གསུངས་པའི་ཕྱིར་དང་།
གཞན་ཡང་། རང་རིག་ཡོད་ན་དེའི་འབྲས་བུ་དྲན་པའི་རྟགས་ཀྱིས་
འགྲུབ་དགོས་ན་ཡང་དེ་མི་སྲིད་པའི་ཕྱིར། དེར་ཐལ ཡང་འཇུག་པ་རང་
འགྲེལ་ལས། གལ་ཏེ་འདིར་མེ་བཞིན་དུ་ཤེས་པ་འགའ་ཞིག་གིས་རང་རིག་པ་
འགྲུབ་པར་འགྱུར་ན་ནི་དེ་ཡོད་པས་དུ་བས་མེ་ལྟར་དུས་ཕྱིས་འབྱུང་བའི་དྲན་
པའི་སྒོ་ནས་ཡོད་པ་ཉིད་དུ་ངེས་པར་འགྱུར་བ་ཞིག་ན་རང་རིག་པ་དེ་ནི་ད་རུང་དུ་
ཡང་མ་གྲུབ་པས་རང་རིག་པའི་རྒྱུ་ཅན་རང་རིག་པ་མེད་པར་མི་འབྱུང་བའི་དྲན་
SO 301

པ་ག་ལ་ཡོད འདི་ལྟར་ཆུ་ཙམ་མཐོང་བ་ལས་ནོར་བུ་ཆུ་ཤེལ་ལམ། མེ་ཙམ་
མཐོང་བ་ལས་ནོར་བུ་མེ་ཤེལ་ཡོད་པ་ཉིད་ནི་མ་ཡིན་ཏེ དེ་དག་མེད་པར་ཡང་
ཆར་ལ་སོགས་པ་དང་། གཙུབ་ཤིང་གཙུབས་པ་ལ་སོགས་པ་ལས་ཆུ་དང་མེ་
དག་འབྱུང་བའི་ཕྱིར་ཏེ། དེ་བཞིན་དུ་འདིར་ཡང་རང་རིག་པ་མེད་པར་དྲན་པ་ཇི་
ལྟར་འབྱུང་བ་དེ་ལྟར་སྟོན་པར་འགྱུར་རོ། །ཞེས་གསུངས་པའི་ཕྱིར། .D
ཞེས་པའི་ཡན། རང་རིག་པའི་དྲན་པ་ཐ་སྙད་དུ་ཡོད་པར་
ཐལ་ཞེས་པ་ལ་འདོད། འདོད་མི་རིགས་ཏེ། རང་འགྲེལ་ལས། འཇིག་རྟེན་ཐ་
སྙད་ཀྱི་དབང་ཡིན་ན་ཞེས་སོགས་གསུངས་པའི་ཕྱིར་ཞེ་ན། དེ་ནི་སེམས་ཙམ་
པས་འདོད་པའི་བདེན་པར་གྲུབ་པའི་རང་རིག་ལ་གོ་དགོས་ཏེ། གོང་དུ་རིགས་
དེས་ཐ་སྙད་དུ་ཡང་རིགས་མིན་ན། ཁྱོད་ཀྱི་སྐྱེ་བ་གང་གིས་ཡིན་པར་འགྱུར།
ཞེས་གསུངས་པ་ལྟར་རོ།
དྲི་བ། གཞན་ཡང་ཤེས་པ་རང་གིས་རང་རིག་པ་ཐ་སྙད་དུ་ཡོད་
པར་ཐལ། འདོད་པའི་ཕྱིར། འདོད་ན། སྔོ་འཛིན་དབང་ཤེས་རང་དུས་སུ་རང་
གིས་རང་མྱོང་བ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། སྤྱོད་
འཇུག་ལས། གཞན་མྱོང་བ་དང་འབྲེལ་བ་ལས། དྲན་འགྱུར་བྱི་བའི་དུག་བཞིན་
ནོ༑ ༑ཞེས་དང་། ཤྲི་བི་བྷུ་ཏེ་ཙནྜའི་སྤྱོད་འགྲེལ་ཁྱད་པར་གསལ་བྱེད་ལས།
དགོངས་པ་ནི་འདི་ལྟར་སྟེ། ཇི་ལྟར་རྨུག་པའི་དུས་སུ་དུག་མ་བསླངས་ཀྱང་དུག་
གཞན་དུ་ལྡང་བ་ལྟར་ཡུལ་མྱོང་བའི་དུས་སུ་རྣམ་ཤེས་མ་མྱོང་ཡང་། དུས་
302

གཞན་དུ་དྲན་ཏེ་འགྲོ་ཞིང་གྱོ་མོག་ལ་སོགས་པས་རྨའི་རྣམ་ཤེས་བཞིན་ནོ། །ཞེས་
དང་༑ དགེ་བའི་ལྷའི་སྤྱོད་འགྲེལ་ལེགས་པར་སྦྱར་བ་ལས། འདི་ལ་བྱི་བའི་
དུག་ཇི་ལྟར་དྲན་པར་འགྱུར་ཞེས་དྲི་བར་སྦྱར་ཏེ། དེ་ཡང་དབྱར་གྱི་ཚེ་བྱི་བ་དུག་
དང་བཅས་པར་འགྱུར་ལ། དེ་དག་ཡོད་པར་རྟོག་པ་ན་སྦྲུལ་གྱི་མཆེ་བས་ཟིན་
པའི་རྗེས་ཐོག་ལ་སྦྲུལ་ནི་མ་མཐོང་བར་གྱུར་བ་དང་། ལུས་ལ་གནོད་པའི་
འགྱུར་བ་མཐོང་བས་བྱི་བའི་དུག་མེད་བཞིན་དུ་དེའི་དུག་གིས་ཟིན་པའི་དྲན་པ་
འབྱུང་མོད་ཀྱི་སྦྲུལ་གྱི་དུག་ནི་དེ་ལས་གཞན་པ་ཉིད་ཡིན་ནོ། །དེ་བཞིན་དུ་རྨའམ་
ལུས་ཀྱི་ནད་གཞན་ལས་བྱི་བའི་དུག་གི་ཤེས་པ་མེད་པ་བཞིན་དུ་དྲན་པ་དང་འདྲ་
བར་རང་རིག་པ་མེད་པ་ཉིད་དུ་བརྗོད་པ་རྣམ་པར་ཤེས་པའི་དྲན་པ་འབྱུང་བ་ཡིན་
ནོ༑ ༑ཞེས་དང་། ཤེར་འགྲེལ་ཀེ་ཏ་ཀ་ལས། ད་ལྟ་སྔོ་འཛིན་རྣམ་ཤེས་དྲན་པ་ནི་
སྔར་སྔོ་འཛིན་རང་གིས་རང་མྱོང་བའི་འབྲས་རྟགས་མིན་ཏེ། གཞན་སྔོ་སོགས་
ཡུལ་མྱོང་བ་དེ་དང་ཡུལ་ཡུལ་ཅན་གྱི་འབྲེལ་བ་ལས་ད་ལྟ་ཡུལ་ཅན་སྔོ་འཛིན་
ཀྱང་དྲན་པར་འགྱུར་ཏེ འདིར་སྔོན་པོ་དང་བྲལ་བའི་སྔོ་འཛིན་ཡན་གར་བ་ནི་
ནམ་ཡང་དམིགས་པ་མིན་པས་ན། ནམ་སྔར་ཉམས་སུ་མྱོང་བའི་སྔོན་པོ་དྲན་པ་
ན་དེ་འཛིན་བྱེད་ཡུལ་ཅན་གྱི་རྣམ་པ་དྲན་པའི་རྟོག་པའང་སྐྱེ་བ་ཡིན་གྱི། སྔོན་པོ་
ལས་ལོགས་སུ་ཆད་པའི་སྔོ་འཛིན་ཞིག་སྔར་ཉམས་སུ་མྱོང་བས་ནི་མ་ཡིན་ནོ།།
དེ་དཔེར་ན་དགུན་དུས་དུག་ཅན་གྱི་བྱི་བས་རྨུགས་པ་ན་རྨུགས་པ་ཙམ་མྱོང་གི་དེ་
དུས་དུག་ཉམས་སུ་མ་མྱངས་ཀྱང་སླར་དཔྱིད་འབྲུག་གི་སྒྲས་དུག་བསླངས་བར་
303

གྱུར་བ་ན་སྔར་རྨ་དང་མཉམ་དུ་བདག་ལ་དུག་ཞུགས་སོ་ཞེས་སྔར་གྱི་དུག་ལ་
དམིགས་པའི་ཤེས་པ་གདོད་སྐྱེ་བ་བཞིན་ནོ་ཞེས་སོགས་གསུངས་པའི་ཕྱིར།
ཁྱབ་པ་མེད་ན་དཔེ་དོན་ཇི་ལྟར་སྦྱོར་ལེགས་པར་སོམས་ཤིག་ཅེས་པ་ལ།
ཕན། སྤྱོད་འཇུག་ལས། གཞན་མྱོང་བ་དང་འབྲེལ་བ་ལས
དྲན་འགྱུར་བྱི་བའི་དུག་བཞིན་ནོ། ཞེས་སོགས་ཀྱི་རྩ་འགྲེལ་ལས། དེ་དཔེར་ན་
དགུན་དུས་དུག་ཅན་གྱི་བྱི་བས་རྨུགས་པ་ན་རྨུགས་པ་ཙམ་མྱོང་གི་དེ་དུས་དུག་
ཉམས་སུ་མ་མྱང་ཀྱང༌། སླར་དཔྱིད་ཀྱི་འབྲུག་སྒྲས་དུག་བསླངས་པར་འགྱུར་
བ་ན་སྔར་རྨ་དང་མཉམ་དུ་བདག་ལ་དུག་ཞུགས་སོ་ཞེས་སྔར་གྱི་དུག་ལ་
དམིགས་པའི་ཤེས་པ་གདོད་སྐྱེ་བ་བཞིན་ནོ། །ཞེས་གསུངས་པ་ཡང་། ཡུལ་དེ་
དྲན་པའི་དྲན་པ་སྐྱེ་བ་ལ་ཡུལ་དེ་མྱོང་བའི་ཤེས་པའི་རང་རིག་ལས་སྐྱེས་པའི་
ཁྱབ་པ་མེད་པ་ཙམ་དུ་སྟོན་པའི་རིགས་པ་ཙམ་ལས ཐ་སྙད་དུའང་རང་རིག་
གཏན་ནས་མེད་པར་མོ་གཤམ་གྱི་བུ་དང་འདྲ་བཞིན་དུ་དྲན་པ་སྐྱེ་བ་ཡོད་ཞེས་
པའི་དོན་མིན་ཏེ། གལ་ཏེ་ཡིན་ན། བྱི་བས་རྨུགས་པའི་དུག་དེ་འབྲུག་སྒྲས་
བསླངས་པ་དང་དེ་བྱི་བའི་དུག་ཡིན་པར་གོ་ཐོས་ཀྱི་ཤེས་པ་ཉམས་སུ་མ་མྱོང་
བཞིན་དུ་དེ་བྱི་བའི་དུག་ཡིན་པ་ཤེས་པར་འགྱུར་ལ། དེ་ལྟ་ན་ད་ལྟ་ལུས་ལ་ནད་
དྲག་པོས་མནར་བ་སོགས་གང་བྱུང་ཡང་། དེའི་རྒྱུ་རྐྱེན་སྔོན་དུ་སོང་བ་དེ་དྲན་
དགོས་ན་དེ་མིན་པར་སྨན་པའི་བརྟག་དཔྱད་དང༌བླ་མ་མོ་པ་སོགས་ནས་
བརྟག་པ་ཞུ་བ་སོགས་མངོན་སུམ་དུ་མཐོང་བའི་ཕྱིར་རོ། །དེས་ན་འདིས་ཅི་
304

བསྟན་སྙམ་ན་བྱི་བའི་དུག་ཉམས་སུ་མྱོང་བའི་རང་རིག་བདེན་པར་གྲུབ་པའི་
དབང་དུ་བྱས་ན་བྱི་བའི་དུག་དྲན་པའི་དྲན་པ་དེ་ངེས་པར་དུ་བྱི་བའི་དུག་ཉམས་སུ་
མྱོང་བའི་རང་རིག་དེ་ལས་སྐྱེ་དགོས་ན།བྱི་བའི་དུག་ཡིན་པ་ཉམས་སུ་མ་མྱོང་
ཡང་༑ དུག་དེའི་ཉེས་དམིགས་གནོད་ཚུལ་སོགས་གོ་ཐོས་ཀྱི་ཤེས་པ་ཉམས་སུ་
མྱོང་བ་ལས་ཀྱང་དྲན་པ་སྐྱེ་བས་ན། དེ་འདྲའི་རང་རིག་པ་མེད་ཀྱང་དྲན་པ་སྐྱེའོ་
ཞེས་འགྲེལ་ན་ཆོག་པར་སེམས་ཏེ། འོན་ཀྱང་རང་གི་གང་དྲན་ཁོ་ན་བཤད་པ་
ཙམ་ལས་ཁུངས་ལུང་མེད་པས་དཔྱད་པའི་གཞི་ཙམ་མོ།
དྲི་བ། གཞན་ཡང་མར་མེ་རང་གིས་རང་གསལ་བ་ཡོད་པར་
ཐལ༑ ཤེས་པ་རང་གིས་རང་རིག་པ་ཡོད་པའི་ཕྱིར འདོད་མི་ནུས་ཏེ། མར་མེ་
ལ་བསལ་བྱའི་མུན་པ་མེད་པའི་ཕྱིར་དང་། དེ་ལྟར་ན་མུན་པས་རང་གིས་རང་
བསྒྲིབས་ནས་མུན་ཁུང་གི་གཟུགས་གསལ་བོར་མཐོང་བ་སོགས་ཧ་ཅང་ཐལ་
བའི་ཕྱིར། དེར་ཐལ། དབུ་མ་རྩ་བ་ལས། མར་མེ་རང་དང་གཞན་གྱི་དངོས།།
གལ་ཏེ་སྣང་བར་བྱེད་འགྱུར་ན། །མུན་པའང་རང་དང་གཞན་གྱི་དངོས།
བསྒྲིབ་པར་འགྱུར་བ་ཐེ་ཚོམ་མེད། །ཅེས་དང་། ཚིག་གསལ་ལས མར་མེ་
བཞིན་དུ་མུན་པ་ཡང་རང་དང་གཞན་གྱི་དངོས་པོར་རྟོགས་པའི་བྱ་བ་བྱེད་པར་
འགྱུར་རོ། །དེའི་ཕྱིར་གཞན་བཞིན་དུ་བདག་ཉིད་ལ་ཡང་བསྒྲིབ་པར་འགྱུར་རོ།།
གལ་ཏེ་མུན་པས་བདག་ཉིད་སྒྲིབ་པར་བྱེད་ན་ནི་མུན་པས་བསྒྲིབས་པའི་ཕྱིར་དེ་
ཉིད་ཀྱང་མི་དམིགས་པར་འགྱུར་ཏེ། བུམ་པ་ལ་སོགས་པ་བཞིན་ནོ། །ཞེས་
305

དང་༑ ཞིབ་མོ་རྣམ་འཐག་ལས། གཞན་ཡང་མར་མེ་ནི་བདག་ཉིད་གསལ་བར་
བྱེད་པ་མ་ཡིན་ཏེ་མུན་པ་མེད་པའི་ཕྱིར། མར་མེ་ནི་རང་གི་བདག་ཉིད་ཀྱང་
གསལ་བར་བྱེད་པ་མ་ཡིན་ནོ། །མར་མེ་ལ་ནི་མུན་པ་ཡོད་པ་མ་ཡིན་ན་ཇི་ལྟར་
གསལ་བར་བྱེད་དེ། མར་མེ་དང་གསལ་བ་ཞེས་བྱ་བ་དོན་གཅིག་པ་ཡིན་ནོ།།
དེ་ལ་མུན་པ་ཡོད་པ་མ་ཡིན་ཏེ འགལ་བའི་ཕྱིར་རོ། །གཞན་ཡང་ཕྱིན་ཅི་ལོག་
ཏུ་ཐལ་བར་འགྱུར་བའི་ཕྱིར། མུན་པ་ཡང་བདག་ཉིད་ལ་སྒྲིབ་པར་བྱེད་པར་
འགྱུར་རོ། །ཞེས་དང༌། རྩོད་ཟློག་ལས། ཇི་ལྟར་མེ་ཡིས་གཞན་བདག་ཉིད།།
གསལ་བྱེད་དེ་བཞིན་རང་བདག་ལྟར། །དེ་བཞིན་ཚད་མ་རྣམས་ཀྱང་ནི། །རང་
བཞིན་བདག་ཉིད་སྒྲིབ་ཅེ་ན། །སྨྲས་པ་དེ་ནི་མི་མཐུན་ཏེ། །མུན་ཁུང་ནང་གི་
བུམ་པ་བཞིན། །དེ་ལ་མི་དམིགས་མ་མཐོང་ལ། །མེ་ནི་རང་ཉིད་གསལ་བྱེད་
མིན༑ ༑གལ་ཏེ་ཁྱོད་ཀྱི་ཚིག་གིས་ནི། །མེ་ཡི་རང་བདག་གསལ་བྱེད་ན འོ་ན་
མེ་ཡིས་གཞན་བཞིན་དུ། །རང་ཉིད་སྲེག་པའང་བྱེད་པར་འགྱུར། །གལ་ཏེ་ཁྱོད་
ཀྱིས་ཚིག་གིས་ནི། །མེ་ཡིས་རང་གཞན་གསལ་བྱེད་ན། །མེ་བཞིན་དུ་ནི་མུན་པ་
ཡང་༑ ༑རང་གཞན་བདག་ཉིད་བསྒྲིབ་པར་འགྱུར། །ཞེས་སོགས་གསུངས་པའི་
ཕྱིར༑ གཞན་ཡང་རང་རིག་མེད་ན་ཡུལ་ཅན་དྲན་པ་མི་སྲིད་པས་ཁྱབ་པར་
ཐལ༑ འདོད་པའི་ཕྱིར། འདོད་མི་ནུས་ཏེ། དབུ་མ་འཇུག་པ་ལས། གང་ཕྱིར་
གང་གིས་ཡུལ་མྱོང་གྱུར་དེ་ལས། དྲན་པ་འདི་གཞན་ང་ལ་ཡོད་མིན་པའི། །དེ་
ཕྱིར་བདག་གིས་མཐོང་སྙམ་དྲན་འགྱུར་ཏེ། །འདི་ཡང་འཇིག་རྟེན་ཐ་སྙད་ཚུལ་
306

ལུགས་ཡིན། །ཞེས་གསུངས་པའི་ཕྱིར། །དེ་ལྟར་བརྟགས་ན་ཅིས་ཀྱང་རང་
རིག་ཐ་སྙད་དུའང་མེད་པ་འདྲ་བས་དེ་ལྟར་དུ་ཁས་བླངས་ན་མི་ཕམ་རིང་ལུགས་
དང་འགལ་ཞིང་མ་བླངས་ན་ལུང་དེ་དག་གི་དགོངས་པ་གང་ཡིན་དང༌ཞེས་
གསུངས་པ་ལ།
ལན། གང་ཕྱིར་གང་གི་ཡུལ་མྱོང་གྱུར་དེ་ལས། །དྲན་པ་འདི་
གཞན་ང་ལ་ཡོད་མིན་ཏེ། །དེ་ཕྱིར་ང་ཡིས་མཐོང་སྙམ་དྲན་འགྱུར་ཏེ། །འདི་
ཡང་འཇིག་རྟེན་ཐ་སྙད་ཚུལ་ལུགས་ཡིན། །ཞེས་པ་ཡང་མྱུ་གུ་དེ་སྤྱིར་ས་བོན་
ལས་གཞན་ཡིན་ཀྱང་དབུ་མ་པའི་སྐབས་འདིར་གཞན་སྐྱེ་མི་འདོད་པ་བཞིན་རང་
རིག་པའི་རྒྱུ་ཅན་གྱི་དྲན་པ་དང་རང་རིག་པ་འདི་གཞན་དུ་གྱུར་པའི་ཚུལ་གྱིས་ང་
ལ་ཡོད་པ་མིན་ཀྱང་མ་བརྟགས་འཇིག་རྟེན་གྲགས་པ་ཙམ་དུ་ཡུལ་དྲན་པ་ཡོད་
ཅེས་གསུངས་པ་ལས་རང་རིག་ཐ་སྙད་དུ་ཡང་མེད་དྲན་པ་ཡོད་ཅེས་པའི་དོན་
མིན་ནོ། །དེ་བཞིན་དུ་ཐ་སྙད་དུའང་རང་རིག་མེད་ན་བུམ་འཛིན་མིག་ཤེས་ཀྱིས་
བུམ་པ་མྱོང་ཚེ་བུམ་འཛིན་མིག་ཤེས་ཀྱིས་བུམ་པ་རྟོགས་པར་སུས་ཤེས། ཚད་
མ་གཞན་ཞིག་གིས་རྟོགས་ནའང་ཚད་མ་གཞན་དེ་རྟོགས་པའི་ཚད་མ་གཉིས་པ་
ཞིག་དགོས་དེ་ལྟར་ན་བུམ་འཛིན་མིག་ཤེས་བུམ་པ་རྟོགས་པའི་ཚད་མ་ཡིན་པར་
ཤེས་པ་གཅིག་པུ་ལའང་ཚད་མ་ཐུག་མེད་དུ་ཐལ་བ་དེ་ཐལ་འགྱུར་བས་ཀྱང་ཇི་
ལྟར་སྤོང་།དེར་མ་ཟད་བ་གླང་རྫི་ཡན་ཆད་ཀྱིས་རང་བློ་རང་ལ་ལྐོག་ཏུ་མ་གྱུར་
པ་རང་རིག་ཡོད་པའི་བཀའ་དྲིན་མིན་ན་གང་ཡིན། འདི་འདྲའི་ཤེས་པ་དེ་རང་
307

རིག་ཅེས་པའི་མིང་ཐོགས་མི་ཐོགས་གང་ཡིན་ཡང་རུང་དབུ་མ་ཐལ་འགྱུར་བའི་
སློབ་དཔོན་རྣམས་ཀྱི་ཐུགས་ལ་མེད་པ་ཡིན་ན་མ་གཏོགས་ཡོད་ན་རང་རིག་ཐ་
སྙད་དུའང་དགག་པ་དེ། རྣམ་འགྲེལ་ལས རང་ཉིད་རྟ་ལ་ཞོན་བཞིན་དུ། །རྟ་
ཉིད་བརྗེད་པར་གྱུར་པ་བཞིན། །ཞེས་པའི་རྣམ་པར་ཐར་པ་ལས་དབུ་མ་ཐལ་
འགྱུར་བའི་ཁྱད་ཆོས་ངོ་མཚར་ཆེ་རྒྱུ་ཅི་ཡོད། ཟླ་བའི་འཇུག་པ་རྩ་འགྲེལ་རྣམས་
སུ་རང་རིག་བཀག་པ་ནི་སྔ་འགྱུར་བ་རྣམས་ཀྱིས་དོན་དམ་པར་བཀག་པ་དང་
གསར་ཕྱོགས་པ་རྣམས་ནས་ཐ་སྙད་དུ་ཡང་མེད་པར་བཞེད་པ་སྟེ་སོ་སོའི་
དགོངས་པ་སྣ་ཚོགས་སུ་སྣང་ངོ་། །
ད་པར་དུ་ཤེས་པ་རང་གིས་རང་རིག་པ་ཐ་སྙད་དུ་
ཡོད་ཀྱང་མར་མེ་རང་གིས་རང་གསལ་བ་དང་། མུན་པ་རང་གིས་རང་སྒྲིབ་པ་
ཐ་སྙད་དུ་ཡོད་མི་དགོས་པའི་ཚུལ་དང་། ཤེས་པས་རང་དུས་སུ་རང་མ་མྱོང་བ་
ཞེས་སོགས་ཀྱི་ཚིག་འགྲེལ་ཇི་ལྟར་ཡིན་སོགས་ཇི་བཞིན་ཕྲན་ནས་དཔྱད་མ་ནུས་
པས་རྒྱལ་བའི་གསུང་རབ་དགོངས་འགྲེལ་དང་བཅས་པ་ལ་གཞན་དྲིང་མི་
འཇོག་པའི་བློ་གྲོས་མཆོག་གི་ནོར་དང་ལྡན་པའི་སྔ་འགྱུར་མཁས་པའི་དབང་པོ་
གང་དག་གིས་དེ་རྣམས་ལེགས་པར་ཁྲོལ་བའི་བཀའ་དྲིན་ལན་བརྒྱར་ཞུ་ཞུ།
ཞེས་གསུངས་པ་ལ།
ཞག མགོ་མཚུངས་ཀྱི་རིགས་པ་ཞིག་ཞུས་ན་ཐ་སྙད་དུ་
བྱམས་པ་དང་ཉེར་སྦས་ཀྱི་ཤེས་པ་གཉིས་རྒྱུན་གཅིག་ཏུ་གཏོགས་རིགས་པར་
308

ཐལ༑ ཐ་སྙད་དུ་ལྷས་སྦྱིན་གྱི་ཤེས་པ་སྐད་ཅིག་སྔ་ཕྱི་གཉིས་རྒྱུད་གཅིག་ཏུ་
གཏོགས་རིགས་པའི་ཕྱིར། ཁྱབ་པ་འགྲིགས། འོ་དེ་ནི་ལྷས་སྦྱིན་གྱི་ཤེས་པ་
བདེན་པར་གྲུབ་པའི་སྔ་ཕྱི་བ་ཡིན་ན་རྒྱུན་གཅིག་ཏུ་མི་རུང་བའི་དཔེ་ཡིན་ལ་དཔེ་
ཅན་ལྷས་སྦྱིན་གྱི་ཤེས་པ་སྐད་ཅིག་སྔ་ཕྱི་བདེན་པར་མ་གྲུབ་པས་རྒྱུན་གཅིག་ཏུ་
གཏོགས་ཀྱང་དཔེ་བྱམས་པ་ཉེར་སྦས་ཀྱི་ཤེས་པ་གཉིས་རྒྱུན་གཅིག་ཏུ་གཏོགས་
མི་དགོས་སོ་ཟེར་ན། འོ་ན་བདེན་པར་གྲུབ་པའི་ཤེས་པ་རང་གིས་རང་རིག་ན་
མར་མེ་རང་གིས་གསལ་བ་དང་མུན་པ་རང་གིས་རང་སྒྲིབ་པར་ཐལ་བའི་དཔེ་
ཡིན་གྱི། བདེན་པར་མ་གྲུབ་པའི་རང་རིག་གིས་རང་རིག་པ་ལ་དཔེ་མར་མེ་
རང་གིས་རང་གསལ་བར་ཐལ་བའི་སྐྱོན་ག་ལ་ཡོད། དེས་ན་གང་ཟག་ལྷས་
སྦྱིན་གྱི་ཤེས་པ་སྐད་ཅིག་སྔ་ཕྱི་གཉིས་ཐ་སྙད་དུ་རྒྱུན་གཅིག་ཏུ་གཏོགས་རིགས་
ལ༑བྱམས་པ་ཉེར་སྦས་ཀྱི་ཤེས་པ་གཉིས་ཐ་སྙད་དུ་ཡང་རྒྱུན་གཅིག་ཏུ་གཏོགས་
མི་རིགས་ཚུལ་དང་། རང་རིག་ཐ་སྙད་དུ་ཡང་མེད་བཞིན་བྱི་བའི་དུག་མ་མྱོང་
ཡང་༑བྱི་བའི་དུག་གིས་ཉེས་དམིགས་གོ་ཐོས་ཡོད་མཁན་གྱིས་དུས་ཕྱིས་གཞན་
མྱོང་བ་དང་འབྲེལ་བའི་སྟོབས་ཀྱིས་བྱི་བའི་དུག་ཡིན་པར་རྟོགས་ཐུབ་པ་དང་།
བྱི་བའི་དུག་གོ་ཐོས་མེད་མཁན་གྱིས་དེ་རྟོགས་མི་ནུས་པའི་ཁྱད་པར་རྣམས་
གསར་རྙིང་གི་གཞུང་ལུགས་ཀུན་ལ་མཁྱེན་པའི་སྤྱན་རས་ཡངས་པ་རྣམས་ཀྱིས་
གསལ་པོར་གསུང་བར་ཞུ་ཞུ། ཞེས་ཀྱང་གསོལ་བ་འདེབས་སོ།
གསུམ་པ་སེམས་ཙམ་གཞན་དབང་ཐ་སྙད་དུའངམེད་པར་བསྟན་པ་ནི།
309

གལ་ཏེ་སྐྱེ་བ་མེད་ཅིང་མ་ཤེས་པའི། །བདག་ཅན་གཞན་དབང་ངོ་བོའི་དངོས་
ཡོད་ན། ། གང་གིས་ན་འདི་ཡོད་པ་མི་རིགས་པ། །གཞན་ལ་མོ་གཤམ་བུས་
གནོད་ཅི་ཞིག་བསྐྱལ། །གང་ཚེ་གཞན་དབང་ཅུང་ཟད་ཡོད་མིན་ན། །ཀུན་རྫོབ་
པ་ཡི་རྒྱུར་ནི་གང་ཞིག་འགྱུར། །ཞེས་པ་སྟེ། གལ་ཏེ་ཁྱོད་ཀྱིས་འདོད་པའི་
གཞན་དབང་ཉིད་བདག་དང་གཞན་ལས་མི་སྐྱེ་བར་གོང་དུ་སྤྱིར་བསྟན་པས་སྐྱེ་
བ་མེད་ཅིང་འདིར་བཤད་མ་ཐག་པ་ལྟར་ཤེས་པ་གང་གིས་ཀྱང་མ་ཤེས་པའི་
བདག་ཉིད་ཅན་གྱི་གཞན་དབང་གི་ངོ་བོའི་དངོས་པོ་ཡོད་པར་འདོད་ན རྒྱུ་
མཚན་གང་གིས་ན་གཞན་དབང་འདི་དང་མོ་གཤམ་བུ་གཉིས་ཡོད་པ་མི་རིགས་
པ་གཅིག་ཡིན་ཀྱང་གཞན་དབང་ཡོད་པ་དང་མོ་གཤམ་བུ་མེད་པར་གཞན་དུ་
འདོད་པ་ལ་བལྟ་ན་ཁྱོད་ལ་མོ་གཤམ་བུས་གནོད་པ་ཅི་ཞིག་བསྐྱལ་བ་ཡིན་ཏེ།
མེད་པར་གཅིག་པའི་ཆོས་ལ་ཡོད་མེད་གཉིས་སུ་ཕྱོགས་རིས་ཕྱེ་བའི་ཕྱིར།
རིགས་པས་བརྟགས་ཤིང་དཔྱད་པ་གང་གི་ཚེ་གཞན་དབང་གི་དངོས་པོ་བདེན་
པར་གྲུབ་པ་ཅུང་ཟད་ཡོད་པ་མིན་ན། གོང་དུ་དངོས་པོ་བཏགས་པར་ཡོད་པའི་
རྒྱུར་འགྱུར་ཞིང་། ཞེས་པའི་ཀུན་རྫོབ་པའི་རྒྱུར་གང་ཞིག་འགྱུར་ཏེ་མི་འགྱུར་
བར་ཐལ་དེ་ཅུང་ཟད་ཀྱང་ཡོད་པ་མ་ཡིན་པའི་ཕྱིར།
བཞི་པ་ལྟ་བ་བདེན་གཉིས་ལས་ཉམས་པའི་སྐྱོན་བསྟན་པ་ནི། གཞན་
གྱི་ལྟར་ན་རྫས་ལ་ཆགས་པ་ཡིས། འཇིག་རྟེན་གྲགས་པའི་རྣམ་བཞག་ཀུན་ཀྱང་
བརླག །སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་
310

ཐབས་མེད་དོ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་
པས་ཐར་པ་འགྲུབ་ཡོད་མིན། །ཐ་སྙད་བདེན་པ་ཐབས་སུ་གྱུར་པ་དང་། །དོན་
དམ་བདེན་པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་གིས་མི་ཤེས་པ།།
དེ་ནི་རྣམ་རྟོག་ལོག་པས་ལམ་ངན་ཞུགས། །ཞེས་པ་སྟེ། སེམས་ཙམ་པ་གཞན་
གྱི་ལྟར་ན་གཞན་དབང་བདེན་པར་གྲུབ་པའི་རྫས་ལ་ཆགས་པ་ཡིས། རྒྱུ་མཚན་
དེའི་ཕྱིར་འཇིག་རྟེན་གྲགས་པའི་རྣམ་གཞག་ཀུན་ཀྱང་བརླག་པར་འགྱུར་ཏེ་
རིགས་པས་འཐད་པ་བཅུག་ནས་གཞན་དབང་བདེན་གྲུབ་ཏུ་འདོད་པའི་ཕྱིར
དེ་ལྟར་འདོད་ན་སློབ་དཔོན་ཀླུ་སྒྲུབ་ཞབས་ཀྱི་དབུ་མའི་ལམ་ལས་ནི་ཕྱི་རོལ་དུ་
གྱུར་པ་དེ་དག་ལ་ཆོས་ཅན། ཁྱོད་ལ་ཞི་བ་མྱང་ངན་ལས་འདས་པའི་ཐབས་ཀྱི་
གཙོ་བོ་མེད་དེ། དེ་དག་ཀུན་རྫོབ་དང་དེ་ཉིད་དོན་དམ་པའི་བདེན་པ་ལས་
ཉམས་པའི་ཕྱིར། བདེན་གཉིས་དེ་ལས་ཉམས་པས་མ་བཏང་གི་བར་ཐར་པ་
འགྲུབ་པ་ཡོད་པ་མ་ཡིན་ཏེ། ཐ་སྙད་བདེན་པ་དོན་དམ་རྟོགས་པའི་ཐབས་སུ་
གྱུར་པ་དང་དོན་དམ་བདེན་པ་ཐབས་དེ་ལས་འབྱུང་བར་གྱུར་པ་སྟེ། བདེན་པ་དེ་
གཉིས་ཀྱི་རྣམ་དབྱེ་གང་གིས་མི་ཤེས་པ་དེ་ནི་མཐར་འཛིན་གྱི་རྣམ་རྟོག་ལོག་པས་
ལམ་ངན་པ་ལ་ཞུགས་པ་ཡིན་པའི་ཕྱིར་རོ། །འོ་ན་ཉན་རང་དགྲ་བཅོམ་པ་ཆོས་
ཅན༑ ཁྱོད་ཐར་པ་མ་ཐོབ་པར་ཐལ། ཁྱོད་དབུ་མའི་ལམ་ལས་ཕྱི་རོལ་དུ་གྱུར་
པའི་ཕྱིར་ཏེ། དབུ་མ་པ་མ་ཡིན་པའི་ཕྱིར་ཞེ་ན། རྟགས་དང་པོ་མ་གྲུབ་ཕྱི་མ་
མ་ངེས་སོ། །
311

ལྔ་པ་ཐ་སྙད་འཇིག་རྟེན་གྲགས་སྡེ་སྤྱོད་པའི་ཚུལ་བསྟན་པ་ལ། རང་
ངོར་ཁས་ལེན་བྲལ་བས་གྲགས་སྡེ་སྤྱོད་ཚུལ། མ་བརྟགས་གྲགས་ཙམ་ཡོད་
པས་གྲགས་སྡེ་སྤྱོད་ཚུལ། ཐ་སྙད་གྲགས་པ་བཙན་པས་གྲགས་སྡེ་སྤྱོད་ཚུལ་
དང་གསུམ་ལས། དང་པོ་ནི། ཇི་ལྟར་ཁྱོད་ཀྱིས་གཞན་དབང་དངོས་འདོད་
ལྟར༑ ༑ཀུན་རྫོབ་ཀྱང་ནི་བདག་གིས་ཁས་མ་བླངས། །འབྲས་ཕྱིར་འདི་དག་
མེད་ཀྱང་ཡོད་དོ་ཞེས འཇིག་རྟེན་ངོར་བྱས་བདག་ནི་སྨྲ་བར་བྱེད། །ཅེས་པ་
སྟེ༑ གཞན་དབང་འགོག་ན་འཇིག་རྟེན་གྲགས་པའི་ཀུན་རྫོབ་སེལ་བར་བྱེད་དོ་
ཞེ་ན ཇི་ལྟར་སེམས་ཙམ་པ་ཁྱོད་ཀྱིས་གཞན་དབང་གི་དངོས་པོ་བདེན་པར་
གྲུབ་པ་འཕགས་པའི་ཡེ་ཤེས་ཀྱི་ཐུགས་སུ་ཆུད་པར་བྱ་བ་ཞིག་འདོད་པ་ལྟར།
ཀུན་རྫོབ་ཀྱང་ནི་བདག་གིས་ཁས་མ་བླངས་ཏེ་འོན་ཀྱང་ཀུན་རྫོབ་བདེན་པའི་
ཐབས་བྱུང་ངམ་འབྲས་བུ་དོན་དམ་བདེན་པ་རྟོགས་པར་བྱ་བའི་ཕྱིར། གཟུགས་
སོགས་འདི་དག་དོན་དུ་མེད་ཀྱང་ཡོད་དོ་ཞེས་འཇིག་རྟེན་གྱི་ངོར་བྱས་ནས་བདག་
ནི་སྨྲ་བར་བྱེད་དེ། ཇི་སྐད་དུ་བཅོམ་ལྡན་འདས་ཀྱིས འཇིག་རྟེན་ང་དང་ལྷན་
ཅིག་ཏུ་རྩོད་ཀྱི། ང་ནི་འཇིག་རྟེན་དང་མི་རྩོད་དེ གང་འཇིག་རྟེན་ན་ཡོད་པར་
འདོད་པ་དེ་ནི་ངས་ཀྱང་ཡོད་པར་བཞེད་དོ། །གང་འཇིག་རྟེན་ན་མེད་པར་འདོད་
པ་དེ་ནི་ང་ཡང་མེད་པར་བཞེད་དོ། །ཞེས་གསུངས་པ་ལྟ་བུའོ།
གཉིས་པ་ནི ཇི་ལྟར་ཕུང་པོ་སྤངས་ནས་ཞིར་ཞུགས་པ། དགྲ་བཅོམ་
རྣམས་ལ་ཡོད་པ་མིན་དེ་ལྟར། ། འཇིག་རྟེན་ལ་ཡང་མེད་ན་དེ་བཞིན་འདི། །
312

འཇིག་རྟེན་ལས་ཀྱང་ཡོད་ཅེས་བདག་མི་སྨྲ། །ཞེས་པ་སྟེ། ཇི་ལྟར་ཕུང་པོ་
སྤངས་ནས་མྱང་འདས་ཀྱི་ཞི་བར་ཞུགས་པའི་དགྲ་བཅོམ་པ་རྣམས་ཀྱི་གཟིགས་
ངོ་ལ་གཟུགས་སོགས་ཡོད་པ་མིན་པ་དེ་ལྟར་འཇིག་རྟེན་ལ་ཡང་མེད་ན་དེ་བཞིན་
དུ་ཀུན་རྫོབ་སྣང་བའི་ཆོས་འདི་དག་འཇིག་རྟེན་གྱི་ངོ་ལ་ལྟོས་ནས་ཀྱང་ཡོད་ཅེས་
བདག་མི་སྨྲའོ་ཞེས་མ་བརྟགས་གྲགས་ཙམ་ཡོད་པས་གྲགས་སྡེ་སྤྱོད་ཚུལ་
བསྟན་ཏོ། །
གསུམ་པ་ནི། གལ་ཏེ་ཁྱོད་ལ་འཇིག་རྟེན་མི་གནོད་ན །འཇིག་རྟེན་
ཉིད་ལྟོས་འདི་ནི་དགག་པར་གྱིས། །ཁྱོད་དང་འཇིག་རྟེན་འདིར་ནི་རྩོད་གྱིས་
དང༌༑ ༑ཕྱི་ནས་སྟོབས་ལྡན་བདག་གིས་བསྟེན་པར་བྱ། །ཞེས་པ་སྟེ། གལ་ཏེ་
སེམས་ཙམ་ཁྱོད་ལ་འཇིག་རྟེན་གྲགས་པས་མི་གནོད་ན་འཇིག་རྟེན་ཉིད་ལ་བལྟོས་
ནས་ཀུན་རྫོབ་ཀྱི་ཆོས་འདི་ནི་དགག་པར་གྱིས་ཤིག །ཁྱོད་དང་འཇིག་རྟེན་
འདིར་ནི་རྩོད་པ་གྱིས་དང༌། ཕྱི་ནས་སུ་སྟོབས་དང་ལྡན་པ་དེ་བདག་གིས་སྟོང་
གདབ་སྟེ་བསྟེན་པར་བྱའོ་ཞེས་ཐ་སྙད་འཇིག་རྟེན་གྲགས་པ་དབང་བཙན་པར་
བསྟན་ཏོ། །
༈ གསུམ་པ་ཡིད་ཆེས་ཀྱི་མདོ་ལུང་གཉིས་དྲང་དོན་དུ་བསྟན་པ་ལ།
ས་བཅུ་པའི་མདོ་ལུང་དྲང་དོན་དུ་བསྟན་པ། ལང་གཤེགས་ཀྱི་མདོ་ལུང་དྲང་
དོན་དུ་བསྟན་པ། དྲང་ངེས་ཀྱི་མདོའི་ཁྱད་པར་བསྟན་པ་དང་གསུམ་ལས།
དང་པོ་ལ། སྲིད་གསུམ་རྣམ་ཤེས་ཙམ་གྱི་མདོ་ལུང་བཀོད་པ།
313

དགོངས་པའི་ཚུལ་གསུམ་བཤད་པས་དྲང་དོན་དུ་བསྟན་པ། དགོངས་གཞི་བྱེ་
བྲག་ཏུ་བཤད་པས་སེམས་སྣང་འགོག་པ་དང་གསུམ་ལས། ཚ་ར
དང་པོ་ནི མངོན་གྱུར་མངོན་ཕྱོགས་བྱང་ཆུབ་སེམས་དཔའ་ཡིས།།
སྲིད་གསུམ་རྣམ་ཤེས་ཙམ་དུ་གང་རྟོགས་པ། །ཞེས་པ་སྟེ། སེམས་ཙམ་པ་ན་རེ།
གལ་ཏེ་འཇིག་རྟེན་གྱི་གནོད་པས་དོགས་ནས་ཕྱི་རོལ་ཁས་ལེན་ན ལུང་གི་
གནོད་པས་འཇིགས་ནས་ཕྱི་རོལ་མེད་པར་ཡང་ཁས་ལེན་དགོས་ཏེ། ཇི་ལྟར་ན་
ས་དྲུག་པ་མངོན་དུ་གྱུར་པ་སངས་རྒྱས་ཀྱི་ཆོས་ལ་མངོན་དུ་ཕྱོགས་པ་ལ་གནས་
པའི་བྱང་ཆུབ་སེམས་དཔའ་ཡིས་སྲིད་པ་གསུམ་པོ་རང་གི་རྣམ་པར་ཤེས་པ་ཙམ་
དུ་གང་ཞིག་རྟོགས་པར་མདོ་ལས་གསུངས་པའི་ཕྱིར་ཏེ། ས་བཅུ་པའི་མདོ་ལས་
ཁམས་གསུམ་པོ་འདི་ནི་སེམས་ཙམ་སྟེ་ཞེས་གསུངས་པའི་ཕྱིར་ཞེ་ན
གཉིས་པ་ལ། དགོས་པ་ལོག་པའི་བྱེད་པོ་འགོག་ཚུལ། དགོངས་གཞི་
བྱེད་པ་སེམས་ཙམ་གཙོ་ཚུལ། གནོད་བྱེད་སེམས་ལའང་རྒྱུ་རྐྱེན་བསྟན་ཚུལ་
དང་གསུམ་ལས། དང་པོ་ནི། རྟག་བདག་བྱེད་པོ་བཀག་པ་རྟོགས་
ཕྱིར་དེས། །བྱེད་པ་པོ་ནི་སེམས་ཙམ་ཡིན་པར་རྟོགས། །དེ་ཕྱིར་བློ་ལྡན་བློ་ནི་
འཕེལ་བྱའི་ཕྱིར། །ལང་ཀར་གཤེགས་མདོ་དེ་ལས་ཀུན་མཁྱེན་གྱིས། །མུ་
སྟེགས་སྤོ་མཐོན་རི་འཇོམས་ངག་རང་བཞིན། །རྡོ་རྗེ་འདི་ནི་དགོངས་པ་གཅད་
ཕྱིར་གསུངས། །ཞེས་པ་སྟེ། དེ་ནི་ཁྱོད་ཀྱི་འདོད་པར་ལྟར་མ་ཡིན་ཀྱང་དེ་ལྟར་
སེམས་ཙམ་དུ་གསུངས་པ་ལ་དགོས་པ་ཡོད་དེ། ལུང་དེས་ནི་རྟག་པའི་བདག་
314

དང་སྤྱི་གཙོ་བོ་སོགས་སེམས་ལས་གཞན་པའི་བྱེད་པ་པོ་བཀག་པ་དང་། ཀུན་
རྫོབ་ཐ་སྙད་ཀྱི་དོན་ཡིན་ལུགས་མ་ནོར་བར་རྟོགས་པའི་ཆེད་དུ་གསུངས་པ་ཡིན་
པའི་ཕྱིར་ཏེ། དེ་ཡང་མདོ་དེ་ཉིད་ལས། ལུགས་སུ་འབྱུང་བའི་རྣམ་པར་རྟེན་
ཅིང་འབྲེལ་བར་འབྱུང་བ་ལ་རབ་ཏུ་རྟོག་གོ །དེ་ལྟར་ན་སྡུག་བསྔལ་གྱི་ཕུང་པོ་
སྡུག་བསྔལ་གྱི་ལྗོན་པ་བྱེད་པ་པོ་དང་ཚོར་བ་པོ་མེད་པ་འབའ་ཞིག་པོ་འདི་མངོན་
པར་འགྲུབ་པར་འགྱུར་རོ་སྙམ་མོ། །དེ་འདི་སྙམ་དུ་སེམས་ཏེ། བྱེད་པ་པོ་ལ་
མངོན་པར་ཞེན་པས་ལས་རྣམས་ཡོད་པར་གྱུར་ཏོ། །གང་ན་བྱེད་པ་པོ་མེད་པ་དེ་
ན་དོན་དམ་པར་ལས་ཀྱང་མི་དམིགས་སོ་སྙམ་མོ། །དེ་འདི་སྙམ་དུ་སེམས་ཏེ།
འདི་ལྟར་ཁམས་གསུམ་པོ་འདི་ནི་སེམས་ཙམ་སྟེ། སྲིད་པའི་ཡན་ལག་བཅུ་
གཉིས་གང་དག་དེ་བཞིན་གཤེགས་པས་རབ་ཏུ་ཕྱེ་སྟེ་བཀའ་སྩལ་པ་དེ་དག་
ཐམས་ཅད་ཀྱང་སེམས་གཅིག་ལ་བརྟེན་པ་དག་གོ་ཞེས་རྒྱ་ཆེར་གསུངས་སོ།།
དེས་ན་བདག་བྱེད་པ་པོ་བཀག་ནས་སེམས་ཙམ་ཞིག་ཁོ་ན་བྱེད་པ་པོར་མཐོང་
ཞིང་ཁམས་གསུམ་ནི་སེམས་ཙམ་དུ་རྟོགས་པར་བྱེད་པ་ཡིན་ནོ། །སེམས་ཙམ་
བྱེད་པོར་སྟོན་པ་དེའི་ཕྱིར་བློ་ལྡན་བྱང་ཆུབ་སེམས་དཔའ་རྣམས་ཀྱི་བདག་མེད་
རྟོགས་པའི་བློ་ནི་འཕེལ་བར་བྱ་བའི་ཕྱིར། འཕགས་པ་ལང་ཀར་གཤེགས་པའི་
མདོ་དེ་ལས། ཤེས་བྱའི་ཆོས་ཀུན་མངོན་པར་མཁྱེན་པ་སངས་རྒྱས་ཉིད་ཀྱིས་མུ་
སྟེགས་རྣམས་ཀྱིས་བདག་དང་གཙོ་བོ་ལ་སོགས་པ་བྱེད་པ་པོར་སེམས་པའི་
ལོག་རྟོག་གི་རྩེ་མོའ མ་སྤོ་མཐོན་པོར་བརྩེགས་པའི་ལྟ་ངན་གྱི་རི་བོ་རྣམས་
315

འཇོམས་པར་བྱེད་པ་ལ་ངག་གི་རང་བཞིན་རྡོ་རྗེ་དང་འདྲ་བ་འདི་ནི་མདོ་གཞན་དུ་
སྲིད་པ་གསུམ་པོ་སེམས་ཙམ་དུ་བསྟན་པའི་དགོངས་པ་ལ་དོགས་པ་གཅད་པའི་
ཕྱིར་གསུངས་པ་སྟེ། ས་བཅུ་པའི་མདོ་ལས ཁམས་གསུམ་པོ་འདི་ནི་སེམས་
ཙམ་སྟེ། ཞེས་པའི་དོན་མདོ་ལང་ཀར་གཤེགས་པས་བྱེད་པ་པོ་རྟག་བདག་
བཀག་པའི་ཆེད་དུ་ཡིན་པར་བསྟན་ཏེ། དེ་ཉིད་ལས། གང་ཟག་རྒྱུན་དང་ཕུང་
པོ་དང༌། །དེ་བཞིན་རྐྱེན་དང་རྡུལ་དག་དང༌། །གཙོ་བོ་དབང་ཕྱུག་བྱེད་པོ་
རྣམས༑ ༑སེམས་ཙམ་དུ་ནི་ངས་བཤད་དོ། །ཞེས་གསུངས་པའི་ཕྱིར་རོ།
གཉིས་པ་ནི། ཇི་བཞིན་རང་གི་བསྟན་བཅོས་དེ་དེ་ལས། །མུ་སྟེགས་
རྣམས་ཀྱིས་གང་ཟག་སོགས་དེ་དག །སྨྲས་པ་དེ་དག་བྱེད་པོར་མ་གཟིགས་
ནས༑ ༑རྒྱལ་བས་སེམས་ཙམ་འཇིག་རྟེན་བྱེད་པོར་གསུངས། །དེ་ཉིད་རྒྱས་ལ་
སངས་རྒྱས་བསྙད་ཇི་བཞིན། །དེ་བཞིན་སེམས་ཙམ་གཙོར་གྱུར་འཇིག་རྟེན་ལ།།
མདོ་ལས་སེམས་ཙམ་ཞེས་གསུངས་གཟུགས་ནི་འདིར། །འགོག་པ་དེ་ལྟར་མདོ་
ཡི་དོན་མ་ཡིན། ཞེས་པ་སྟེ། ས་བཅུ་པའི་མདོ་ལས། ཁམས་གསུམ་པོ་འདི་ནི་
སེམས་ཙམ་སྟེ། ཞེས་གསུངས་པའི་མདོའི་དགོངས་པ་ནི་ཕྱི་རོལ་གྱི་གཟུགས་
འགོག་པའི་དོན་མ་ཡིན་ཏེ། ཕྱི་རོལ་པ་དང་ནང་པའི་དངོས་སྨྲ་རྣམས་ཀྱིས་
བདེན་པ་གཉིས་ཀྱི་གནད་ཇི་བཞིན་མ་ངེས་པས། རང་རང་གིས་རྟོག་པས་བཅོས་
པའི་བསྟན་བཅོས་དེ་དང་དེ་ལས། མུ་སྟེགས་རྣམས་ཀྱིས། སྤྱི་གཙོ་བོ་དང་གང་
ཟག་སོགས་དེ་དག་སྣོད་བཅུད་ཀྱི་བྱེད་པ་པོར་སྨྲས་པ་དེ་དག་བྱེད་པ་པོར་མ་
316

གཟིགས་ནས་། རྒྱལ་བ་མིའི་སེངྒེས་སྣོད་བཅུད་ཐམས་ཅད་རང་གི་སེམས་ཀྱི་
སྣང་ཚུལ་ཙམ་ལ་དགོངས་ནས་སེམས་ཙམ་འཇིག་རྟེན་གྱི་བྱེད་པ་པོར་གསུངས་
ཀྱི་ཕྱི་དོན་འགོག་པ་ནི་མདོའི་དོན་མ་ཡིན་ཏེ དེ་ཁོ་ན་ཉིད་ལ་བློ་རྒྱས་པ་ལ་
སངས་རྒྱས་ཞེས་བསྙད་པའི་ཚེ་ཚིག་སྔ་མ་སངས་ཞེས་པའིསྒྲ་མི་མངོན་པར་བྱས་
ནས་ཀུན་མཁྱེན་རྣམ་མཁྱེན་ཞེས་པ་ལྟ་བུ་རྒྱས་པའི་དོན་ཁོ་ནའི་ཐོག་ནས་གཙོ་
བོར་བཤད་དུ་ཡོད་པ་ཇི་ལྟ་བ་བཞིན། དཔེ་དེ་བཞིན་དུ་གཟུགས་སེམས་གཉིས་
ལས་སེམས་ཙམ་གཙོ་བོར་གྱུར་པ་ལ་ཚིག་ཕྱི་མ་གཙོ་བོ་ཞེས་པ་མི་མངོན་པར་
བྱས་ནས་འཇིག་རྟེན་ལ་མདོ་ལས་སེམས་ཙམ་ཞེས་གསུངས་པ་ཡིན་གྱི་གཟུགས་
ནི་འདིར་གཏན་མེད་དུ་འགོག་པ་ཁྱོད་ཀྱི་འདོད་པ་དེ་ལྟར་མདོའི་དོན་མ་ཡིན་ནོ།།
གསུམ་པ་ནི། གལ་ཏེ་འདི་དག་སེམས་ཙམ་ཞེས་མཁྱེན་ནས། །དེ་
ལས་གཟུགས་ཉིད་དགག་པར་མཛད་ན་ནི །སླར་ཡང་དེ་ལས་བདག་ཉིད་ཆེན་
པོས་སེམས །གཏི་མུག་ལས་ལས་སྐྱེས་པར་ཅི་ཕྱིར་གསུངས། །ཞེས་པ་སྟེ།
གལ་ཏེ་ཁམས་གསུམ་པོ་འདི་དག་རང་བཞིན་གྱིས་གྲུབ་པའི་སེམས་ཙམ་ཁོ་ནའོ་
ཞེས་བཅོམ་ལྡན་འདས་ཀྱི་མཁྱེན་ནས་ས་བཅུ་པའི་མདོ་དེ་ལས་ཕྱི་རོལ་གྱི་
གཟུགས་ཉིད་དགག་པར་མཛད་ན་ནི་སླར་ཡང་ས་བཅུ་པའི་མདོ་དེ་ཉིད་ལས་
བདག་ཉིད་ཆེན་པོ་སངས་རྒྱས་ཀྱིས་སེམས་ནི་གཏི་མུག་དང་འདུ་བྱེད་པའི་ལས་
ལས་སྐྱེ་བར་ཅིའི་ཕྱིར་གསུངས་ཏེ་རང་བཞིན་གྱིས་གྲུབ་ན་ལས་ལས་སྐྱེ་བར་
འགལ་བའི་ཕྱིར་ཏེ། མདོ་དེ་ཉིད་ལས་དེ་ལྟར་བྱང་ཆུབ་སེམས་དཔའ་ལུགས་
317

སུ་འབྱུང་བའི་རྣམ་པ་རྟེན་ཅིང་འབྲེལ་བར་འབྱུང་བ་ལ་རབ་ཏུ་རྟོག་གོ །བདེན་པ་
རྣམས་མི་ཤེས་པ་ནི་དོན་དམ་པར་མ་རིག་པའོ། མ་རིག་པས་བྱས་པའི་ལས་ཀྱི་
རྣམ་པར་སྨིན་པ་ནི་འདུ་བྱེད་རྣམས་སོ། །ཞེས་སོགས་ནས་དེ་ལྟར་ན་སྡུག་
བསྔལ་གྱི་ཕུང་པོ་སྡུག་བསྔལ་གྱི་ལྗོན་པ་བྱེད་པ་པོ་དང་ཚོར་བ་པོ་མེད་པ་འདི་
མངོན་པར་འགྲུབ་པར་འགྱུར་རོ་སྙམ་མོ། །དེ་ལ་མ་རིག་པ་ནི་བྱ་བ་གཉིས་སུ་ཉེ་
བར་གནས་པ་ཡིན་ཏེ། སེམས་ཅན་རྣམས་ཀྱང་དམིགས་པ་ལ་ཀུན་ཏུ་རྨོངས་
པར་བྱེད་པ་དང་། འདུ་བྱེད་མངོན་པར་འགྲུབ་པའི་རྒྱུ་ཡང་འབྱིན་པའོ། །ཞེས་
སོགས་ཀྱིས་མདོར་ན་སེམས་རྣམ་པར་ཤེས་པ་ནི་མ་རིག་པ་དང་འདུ་བྱེད་ཀྱི་
འབྲས་བུ་ཡིན་པར་བསྟན་པ་དང་དེ་ལྟར་རེ་ཞིག་ཕྱིན་ཅི་ལོག་གི་རྐྱེན་ཡོད་པས་
རྣམ་པར་ཤེས་པ་ཡོད་པར་གསལ་བར་བྱས་མོད་ཀྱི། དེ་མེད་པས་དེ་ཡང་མེད་
པ་ཇི་ལྟར་ཞེ་ན། མ་རིག་པ་འགག་པས་འདུ་བྱེད་རྣམས་འགག་གོ། །འདུ་བྱེད་
འགག་པས་རྣམ་པར་ཤེས་པ་འགག་གོ །ཞེས་སོགས་རྒྱས་པར་གསུངས་སོ།།
གསུམ་པ་དགོངས་གཞི་བྱེ་བྲག་ཏུ་བཤད་པས་སེམས་
སྣང་འགོག་པ་ལ། བྱེད་པོ་རྣམ་ཤེས་གཙོ་ཚུལ། གཟུགས་ཕུང་བཀག་པ་མིན་
ཚུལ༑ གཟུགས་ཤེས་ཡོད་མཉམ་མེད་མཉམ་དང་གསུམ་ལས།
དང་པོ་ནི སེམས་ཉིད་ཀྱིས་ནི་སེམས་ཅན་འཇིག་རྟེན་དང་། །སྣོད་ཀྱི་
འཇིག་རྟེན་ཤིན་ཏུ་སྣ་ཚོགས་འགོད། །འགྲོ་བ་མ་ལུས་ལས་ལས་སྐྱེས་པར་
གསུངས༑ ༑སེམས་སྤངས་ནས་ནི་ལས་ཀྱང་ཡོད་མ་ཡིན། །གལ་ཏེ་གཟུགས་
318

ཡོད་མོད་ཀྱི་དེ་ལ་ནི། །སེམས་བཞིན་བྱེད་པ་པོ་ཉིད་ཡོད་མ་ཡིན །ཞེས་པ་སྟེ།
འཇིག་རྟེན་བྱེད་པ་པོ་ཆོས་ཅན། གཙོ་བོ་སེམས་ཡིན་ཏེ། སེམས་ཉིད་ཀྱི་སྣང་
ཚུལ་འགག་པ་མེད་པའི་སྟོབས་ཀྱིས་ནི་ནང་བཅུད་སེམས་ཅན་གྱི་འཇིག་རྟེན་དང་
ཕྱི་སྣོད་ཀྱི་འཇིག་རྟེན་ཤིན་ཏུ་འདྲ་མིན་སྣ་ཚོགས་པ་འགོད་ཅིང་སྐྱེད་ལ། སྟོན་
པ་ཐུགས་རྗེ་ཅན་གྱིས་ཀྱང་འགྲོ་བ་མ་ལུས་པ་རང་རང་གི་ཐུན་མོང་དང་ཐུན་མོང་
མིན་པའི་ལས་ལས་སྐྱེས་པར་གསུངས་ཤིང་ལས་ཀྱང་སེམས་བྱུང་སེམས་པ་
ཡིན་པས། དེ་ནི་རང་དང་མཚུངས་ལྡན་དུ་གྱུར་པའི་སེམས་ལ་བརྟེན་པས།
སེམས་སྤངས་ནས་ནི་ལས་ཀྱང་ཡོད་པ་མ་ཡིན་ཏེ། གཙོ་སེམས་མེད་པར་
སེམས་བྱུང་སེམས་པ་མི་སྲིད་པའི་ཕྱིར། གལ་ཏེ་གཟུགས་ཡོད་མོད་ཀྱི་
གཟུགས་དེ་ལ་ནི་སེམས་བཞིན་དུ་བྱེད་པ་པོ་གཙོ་བོར་གྱུར་པ་ཉིད་ཡོད་པ་མ་ཡིན་
ཏེ༑ ཞི་བ་ལྷས། ལྕགས་བསྲེགས་ས་གཞི་སུ་ཡིས་བྱས། །མོ་ཚོགས་དེ་དག་ཅི་
ལས་བྱུང་། །དེ་འདྲ་དེ་དག་ཐམས་ཅད་ཀྱང་། །སྡིག་སེམས་ཡིན་པར་ཐུབ་པས་
གསུངས༑ ༑ཞེས་གསུངས་པས་སོ།
གཉིས་པ་ནི། དེས་ན་སེམས་ལས་གཞན་པའི་བྱེད་པ་པོ། བཟློག་གི་
གཟུགས་ནི་བཀག་པ་མ་ཡིན་ནོ། །ཞེས་པ་སྟེ རྣམ་ཤེས་བྱེད་པ་པོ་གཙོ་བོ་ཡིན་
པའི་རྒྱུ་མཚན་དེས་ན་སེམས་ལས་གཞན་པའི་བྱེད་པ་པོ་དབང་ཕྱུག་སོགས་
བཟློག་པར་བྱེད་པ་ཡིན་གྱི་གཟུགས་ཡོད་པ་ནི་བཀག་པ་དེ་མདོ་སྡེ་ས་བཅུ་པའི་
དགོངས་པ་མ་ཡིན་ནོ།
319

གསུམ་པ་ནི། འཇིག་རྟེན་པ་ཡི་དེ་ཉིད་ལ་གནས་ལ། །ཕུང་པོ་འཇིག་
རྟེན་གྲགས་ཏེ་ལྔ་ཆར་ཡོད། །དེ་ཉིད་ཡེ་ཤེས་འཆར་བར་འདོད་པ་ན། །རྣལ་
འབྱོར་པ་ལ་དེ་ལྔ་འབྱུང་མི་འགྱུར། །གཟུགས་མེད་ན་ནི་སེམས་ཡོད་མ་འཛིན་
ཅིག ༑སེམས་་ཡོད་ཉིད་ནའང་གཟུགས་མེད་མ་འཛིན་ཅིག །དེ་དག་ཤེས་རབ་
ཚུལ་མདོར་སངས་རྒྱས་ཀྱིས །མཚུངས་པར་སྤངས་ཤིང་མངོན་པའི་ཆོས་
ལས་གསུངས། །བདེན་གཉིས་རིམ་པ་འདི་དག་བཤིག་ནས་ཀྱང་། །ཁྱོད་ཀྱི་
རྫས་ནི་བཀག་པས་འགྲུབ་མི་འགྱུར། །དེ་ཕྱིར་དེ་ལྟའི་རིམ་པས་དངོས་གདོད་
ནས༑ ༑དེ་ཉིད་མ་སྐྱེས་འཇིག་རྟེན་སྐྱེས་རིག་བྱ། །ཞེས་པ་སྟེ། འཇིག་རྟེན་པ་ཡི་
རྣམ་གཞག་མ་བརྟགས་གྲགས་པའི་དེ་ཉིད་ལ་གནས་པ་ལ་ནི་ཆོས་ཅན། ཕུང་པོ་
ཁམས་དང་སྐྱེ་མཆེད་ཐམས་ཅད་འཇིག་རྟེན་ན་གྲགས་ཏེ འཇིག་རྟེན་གྲགས་
པའི་སྒོ་ནས་ཕུང་པོ་ལྔ་ཆར་ཁས་ལེན་པ་ཡོད་པའི་ཕྱིར། དེ་ཁོ་ན་ཉིད་ཀྱི་ཡེ་ཤེས་
འཆར་བར་འདོད་པའམ་དེ་དང་མཐུན་པའི་དོན་དམ་གཏན་ལ་འབེབས་པའི་
གནས་སྐབས་ན་ཆོས་ཅན། ཕུང་སོགས་ཀྱི་ཆོས་ཁས་མི་ལེན་ཏེ། རྣལ་འབྱོར་
པའི་རིགས་ཤེས་ཚད་མའི་ངོར་ཕུང་པོ་དེ་ལྔ་འབྱུང་བར་མི་འགྱུར་བའམ་མ་གྲུབ་
པའི་ཕྱིར། དེས་ན་གཟུགས་མེད་ན་ནི་སེམས་གསལ་རིག་འདི་ཡོད་པར་མ་
འཛིན་ཞིག སེམས་ཡོད་པར་འདོད་པ་འདི་ནའང་གཟུགས་ཀྱི་སྣང་བ་མེད་པར་
མ་འཛིན་ཞིག་སྟེ། ཕུང་པོ་ལྔ་པོ་དེ་དག་ཆོས་ཅན། ཡོད་མེད་མཚུངས་པ་ཡིན་
ཏེ༑ ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་སྟོན་པའི་མདོར་སངས་རྒྱས་ཀྱིས་
320

གཟུགས་ནས་རྣམ་མཁྱེན་བར་གྱི་ཆོས་ཐམས་ཅད་རང་བཞིན་གྱིས་གྲུབ་པ་
མཚུངས་པར་སྤངས་ཤིང་། མངོན་པའི་ཆོས་ལས་ནི་གཟུགས་སོགས་རང་དང་
སྤྱིའི་མཚན་ཉིད་ཀྱི་སྒོ་ནས་ཡོད་པར་གསུངས་པའི་ཕྱིར། གཟུགས་སོགས་
རིགས་པས་དཔྱད་ན་རྡུལ་ཙམ་མ་གྲུབ་པའི་དོན་དམ་དང་སྣང་ཙམ་སྒྱུ་མ་ལྟ་བུ་
ཀུན་རྫོབ་ཏུ་ཡོད་པའི་བདེན་པ་གཉིས་ཀྱི་རིམ་པ་འདི་དག་བཤིག་ནས་ཀྱང་།
སེམས་ཙམ་ཁྱོད་ཀྱི་གཞན་དབང་རང་བཞིན་གྱིས་གྲུབ་པའི་རྫས་ནི་ཆོས་ཅན།
གོང་དུ་ལུང་རིགས་ཚད་མ་གསུམ་གྱི་བཀག་པས་ན་འགྲུབ་པར་མི་འགྱུར་ཏེ
རྒྱུ་མཚན་དེའི་ཕྱིར་སྔར་སྟོང་ཉིད་གཏན་ལ་ཕབ་པ་དང་མ་བརྟགས་གྲགས་ཙམ་
དུ་ཡོད་པར་འདོད་པའི་དེ་ལྟའི་རིམ་པས་དངོས་པོ་རྣམས་གདོད་ནས་དེ་ཁོ་ན་ཉིད་
དུ་མ་སྐྱེས་ཤིང་འཇིག་རྟེན་གྱི་ཐ་སྙད་དུ་སྐྱེས་པར་རིག་པར་བྱ་སྟེ བདེན་གཉིས་
མ་ཉམས་པ་ལ་དོན་དུ་མེད་པ་དང་སྣང་ཙམ་ཐ་སྙད་དུ་ཡོད་པར་ཁས་བླང་དགོས་
པའི་ཕྱིར་རོ། །འདིར་བདེན་གཉིས་རིམ་པ་དེ་དག་བཤིག་ནས་ཀྱང་། ཞེས་པ་
འདིར༑ གཞིག་བྱ་གང་ཞིག །འཇིག་བྱེད་གང་གིས། ཚུལ་ཇི་ལྟར་བཤིག་ཚུལ་
གསུམ་ལས།
དང་པོ་ནི། བདེན་པ་གཉིས་ཏེ། དངོས་པོར་སྣང་བའི་ཆ་ཀུན་རྫོབ་
དང་༑ དེ་ཉིད་དོན་དུ་རྡུལ་ཙམ་མ་གྲུབ་པའི་ཆ་དོན་དམ་བདེན་པ་སྟེ་བདེན་
གཉིས་སོ། །དེ་ཡང་རྩ་བས་དེ་ཉིད་མ་སྐྱེས་འཇིག་རྟེན་སྐྱེས་རིག་བྱ། ཞེས་
གསུངས་པ་དེའོ། །འཇིག་བྱེད་ནི་སེམས་ཙམ་པས་གཞན་དཔང་རང་གི་ངོ་བོས་
321

བདེན་པར་ཡོད་པ་འདོད་པས་དོན་དམ་ལ་སྒྲོ་འདོགས་པ་དང་། གཟུགས་སྒྲ་
སོགས་སྣང་བ་བསླུ་མེད་དེ་མེད་པར་འདོད་པས་ཀུན་རྫོབ་ལ་སྐུར་བ་འདེབས་པ་
འདིའོ༑ ༑དེ་ནི་རྩ་བར དེ་ཕྱིར་གཞན་གྱི་དབང་གི་ངོ་བོ་གང་། །དངོས་པོ་
བཏགས་པར་ཡོད་པའི་རྒྱུར་འགྱུར་ཞིང༌།ཕྱི་རོལ་གཟུང་བ་མེད་པར་འབྱུང་
འགྱུར་ལ། །ཡོད་དང་སྤྲོས་ཀུན་ཡུལ་ཡིན་རང་བཞིན་ཡོད །སོགས་གཞན་
དབང་རང་བཞིན་གྱིས་ཡོད་པར་བསྟན་པའི་རྩ་ཚིག་ཐམས་ཅད་ཀྱིས་བསྟན་ཏོ།།
ཚུལ་ཇི་ལྟར་བཤིག་ན་གཞན་དབང་རང་གིས་ངོ་བོས་མི་སྟོང་པར་ཆོས་གཞན་
གྱིས་སྟོང་པར་འདོད་པས་བཤིག་པ་སྟེ་གཞན་དབང་བདེན་པར་གྲུབ་ན་རྒྱུ་རྐྱེན་
ལས་སྐྱེར་མི་རུང་མ་སྐྱེས་ན་དངོས་པོར་མི་རུང་བས་འདི་འདྲའི་གཞན་དབང་མོ་
གཤམ་བུ་དང་འདྲ་བས་ཀུན་རྫོབ་ཏུ་ཡང་མེད་པས་ཀུན་རྫོབ་ཀྱི་རྣམ་གཞག་འཇིག
གཞན་དབང་མེད་ན་དེའི་སྟེང་གི་ཡོངས་གྲུབ་ཀྱང་མི་འགྲུབ་སྟེ་མོ་གཤམ་བུའི་
སྟེང་དུ་ཡོངས་གྲུབ་མེད་པ་བཞིན་ནོ། །ཡོངས་གྲུབ་མེད་ན་དོན་དམ་བདེན་པ་
འཇིག་གོ། ། དེ་ལྟར་གྲུབ་མཐའ་རང་གིས་རང་འཇིག་པ་ནི་ཀུན་གཟིགས་རོང་
ཟོམ་ཆེན་པོའི་ཐེག་ཆེན་ཚུལ་འཇུག་ལས། རང་རང་གི་གྲུབ་མཐའ་ཉིད་ཀྱིས་
རང་རང་གི་གྲུབ་མཐའ་འཇོམས་པར་བྱེད་པ་མཐོང་བ་བརྗོད་པ་ཡིན་ཏེ། དཔེར་
ན་ནགས་ལ་རླུང་གི་གནོད་པ་བྱུང་ན་ཤིང་སྐྱབས་སུ་ཤིང་འགྱུར་ཏེ། ཤིན་ཏུ་
གནོད་པར་ཡང་མི་འགྱུར་ལ། ནགས་ལ་མེའི་གནོད་པ་བྱུང་ན་ཤིང་གཤེད་དུ་
ཤིང་འགྱུར་ཏེ། སྐྱབས་མེད་ཅིང་ལྷག་མ་མ་ལུས་པའི་བར་དུ་ཡང་འགྱུར་བ་
322

བཞིན་ནོ། །འོ་ན་རང་གིས་རང་ལ་གནོད་པའི་གྲུབ་མཐའ་དེ་དག་སུ་ཞིག་སྒྲུབ་
པར་བྱེད་ཅེ་ན། འདི་ནི་གྲུབ་མཐའ་འཛིན་པ་རང་རང་གི་བློ་དྲི་མ་མེད་པར་མཐོང་
བ་རྣམས་ཀྱིས་སྐྱོན་མེད་པར་བསྒྲུབས་པ་ཡིན་མོད་ཀྱི། དེ་བས་བློ་ཟབ་ཅིང་
ཡངས་པ་རྣམས་ཀྱིས་བལྟས་ན།ཆུ་བརྙོགས་པ་བཞིན་དུ་རང་གིས་རང་ཉམས་
པར་བྱས་པ་མཐོང་བ་བརྗོད་པ་ཡིན་ནོ། །དཔེར་ན་སྔོན་བྱང་བ་ཚངས་པ་སའི་མེ་
ཏོག་ཅེས་བྱ་བས། ཚངས་པ་མི་འཆི་བ་ཞེས་བྱ་བ་ལ་སྨྲས་པ། ། ཀྱེ་མ་ཚངས་པ་
ཁྱོད་ཀྱི་བློ། །ཤིན་ཏུ་དྲི་མ་མེད་པ་དག། །བློ་གྲོས་ལྡན་པ་ངས་བལྟས་ན། །ཚིག་
རེ་ལ་ནི་བརྙོགས་པ་བཞིན། །ཞེས་སྨྲས་པ་ལྟ་བུ་སྟེ ཚངས་པ་མི་འཆི་བའི་བློ་
རང་གིས་ཤིན་ཏུ་དྲི་མ་མེད་པར་མཐོང་བས་སྨྲས་པའི་ཚིག་རྣམས། །ཚངས་པ་
སའི་མེ་ཏོག་གིས་བལྟས་ན། ཚིག་རེ་རེ་ལའང་བརྙོགས་པ་བཞིན་དུ་རང་གིས་
རང་ཉམས་པར་བྱེད་པར་མཐོང་བ་བཞིན་ནོ། །དེ་ཡང་འདི་ལྟར་ཉན་ཐོས་ཀྱི་
ཚུལ་ལས་ཉོན་མོངས་པ་རྣམས་ལ་སྤང་བར་བྱ་བའི་རྫས་རྣམ་གྲངས་ཀྱི་མཚན་
ཉིད་དུ་ཡོད་པར་འདོད་དེ། དེའི་དབང་གིས་རྣམ་གྲངས་ཀྱི་དབྱེ་བ་བྱས་པས །
དེ་ཉིད་ཀྱིས་གྲངས་ཀྱི་ངེས་པ་ཉམས་པར་བྱས་ཏེ་བརྙོགས་པ་བཞིན་དུ་རང་གི་
འདོད་པའི་རྫས་ཉམས་པར་བྱས་སོ། །རྣལ་འབྱོར་སྤྱོད་པའི་ཚུལ་ལས་སྤང་བར་
བྱ་བའི་རྫས་ཀྱི་མཚན་ཉིད་འདོད་པས། མཚན་ཉིད་ཀྱི་དབྱེ་བ་བྱས་པས་བརྙོགས་
པ་བཞིན་དུ་རང་གིས་རང་ཉམས་པར་བྱས་སོ། །དབུ་མའི་ཚུལ་ལས་ཡང་དག་
པ་དང་ཡང་དག་པ་མ་ཡིན་པའི་ཁྱད་པར་གྱི་དབྱེ་བ་བྱས་པས། དེ་ཉིད་ཀྱིས་
323

བརྙོགས་པ་བཞིན་དུ་རང་གིས་རང་ཉམས་པར་བྱས་པ་བརྗོད་པ་ཙམ་ཡིན་ཏེ།
གསང་བ་བླ་ན་མེད་པའི་ཚུལ་དང་འགལ་བས་གནོད་དོ་ཞེས་ནི་མ་སྨྲས་ཏེ
འདི་ནི་གནོད་དུ་ཟིན་ཀྱང་རང་རང་གི་གྲུབ་པའི་མཐའ་སྐྱབས་ལ་ཞེན་པས་གནོད་
པར་མཐོང་བར་ཡང་མི་འགྱུར་རོ། །རང་རང་གི་གྲུབ་པའི་མཐའ་ཉིད་ཀྱིས་རང་
འཇོམས་པར་བྱེད་པ་སྣང་བ་བརྗོད་པ་ནི། སྐྱབས་མེད་ཅིང་ལྷག་མ་མ་ལུས་
པའི་བར་དུ་ཡང་འགྱུར་བས། དེ་བས་ན་སྐྱོན་འདི་དག་བརྗོད་པ་ཡིན་ནོ། །ཞེས་
གསུངས་པ་ལྟར་རོ། དེས་ན་དབུ་མའི་བདེན་གཉིས་ལ་ཉམས་པ་ལྟ་ཅི་སེམས་
ཙམ་རང་གི་བདེན་གཉིས་ཀྱང་བཤིག་པ་ཡིན་ནོ།
༈ གཉིས་པ་ལང་གཤེགས་ཀྱི་མདོ་ལུང་དྲང་དོན་དུ་བསྟན་པ་ལ།
ཡུལ་མེད་སེམས་ཉིད་སྣང་བའི་མདོ་ལུང་བཀོད་པ། དགོས་པ་གཟུགས་ལ་
ཆགས་པའི་ཉོན་མོངས་བཟློག་པ། དངོས་ལ་གནོད་བྱེད་མདོའི་རང་ལུང་བསྟན་
པ༑ དགོངས་གཞི་ཤེས་བྱ་མེད་ན་ཤེས་པ་འགག་པ་དང་བཞི་ལས།
དང་པོ་ནི། མདོ་སྡེ་གང་ལས་ཕྱི་རོལ་སྣང་ཡོད་མིན། །སེམས་ནི་སྣ་
ཚོགས་སྣང་ངོ་ཞེས་གསུངས་པ །ཞེས་པ་སྟེ། ཁོ་ན་རེ། མདོ་སྡེ་ལང་ཀར་
གཤེགས་པ་གང་ལས་ཕྱི་རོལ་གྱི་སྣང་བ་ཡོད་པ་མིན་ཞིང་།རང་གི་སེམས་ནི་སྣ་
ཚོགས་སུ་སྣང་ངོ་ཞེས་གསུངས་པས་ཕྱི་རོལ་མེད་པར་སེམས་ནི་ཡོད་དེ། དེ་
ཉིད་ལས། ཕྱི་རོལ་སྣང་བ་ཡོད་མེད་དེ། །སེམས་ནི་སྣ་ཚོགས་རྣམས་སུ་སྣང༌།།
ལུས་དང་ལོངས་སྤྱོད་གནས་འདྲ་བ། །སེམས་ཙམ་དུ་ནི་ངས་བཤད་དོ། །ཞེས་
324

གསུངས་པའི་ཕྱིར་ཞེས་ཟེར་རོ། ། ད
གཉིས་པ་ནི། གཟུགས་ལ་ཤིན་ཏུ་ཆགས་གང་དེ་དག་ལ། །གཟུགས་
བཟློག་པ་སྟེ་དེ་ཡང་དྲང་དོན་ཉིད། །འདི་ནི་སྟོན་པས་དྲང་དོན་ཉིད་གསུངས་
ཤིང་༑ ༑འདི་ནི་དྲང་དོན་ཉིད་དུ་རིགས་པས་འཐད། །ཅེས་པ་སྟེ། ལང་ཀར་
གཤེགས་པའི་མདོ་སྡེ་གང་ལས་ཕྱི་རོལ་གྱི་སྣང་བ་ཡོད་པ་མིན་ཞིང་། སེམས་ནི་
སྣ་ཚོགས་སུ་སྣང་ངོ་ཞེས་དེ་ལྟར་གསུངས་པ་ཆོས་ཅན། དགོས་པ་ཡོད་དེ།
གཟུགས་ལ་ཤིན་ཏུ་ཆགས་པའི་གང་ཟག་དེ་དག་ལ་གཟུགས་ལ་དམིགས་པའི་
ཆགས་པ་དྲག་པོ་བཟློག་པ་སྟེ་སྤང་བའི་ཆེད་དུ་གསུངས་པ་གང་ཞིག་དེ་ཡང་
དྲང་དོན་ཉིད་ཡིན་པའི་ཕྱིར། འདི་ནི་སྟོན་པས་དྲང་དོན་ཉིད་དུ་གསུངས་ཤིང་
ཚུལ་འདི་ནི་དྲང་དོན་ཉིད་དུ་རིགས་པས་ཀྱང་འཐད་པའི་ཕྱིར་རོ།
གསུམ་པ་ནི། རྣམ་པ་དེ་ལྟའི་མདོ་སྡེ་གཞན་ཡང་ནི། །དྲང་དོན་ཉིད་དུ་
ལུང་འདིས་གསལ་བར་བྱེད། ཅེས་པ་སྟེ། སྔར་བཤད་པའི་རྣམ་པ་དེ་ལྟ་བུ་
སེམས་ཙམ་པས་ངེས་དོན་དུ་འདོད་པའི་མདོ་སྡེ་དགོངས་པ་ངེས་འགྲེལ་སོགས་
གཞན་ཡང་ནི་ཆོས་ཅན། དྲང་དོན་ཉིད་དུ་ལང་གཤེགས་ཀྱི་མདོ་ལས། ཇི་ལྟར་
ནད་པ་ནད་པ་ལ། །སྨན་པས་སྨན་ནི་གཏོང་བ་ལྟར། །དེ་བཞིན་སངས་རྒྱས་
སེམས་ཅན་ལ། །སེམས་ཙམ་དུ་ཡང་རབ་ཏུ་བཤད། །ཅེས་པའི་ལུང་འདིས་
གསལ་བར་བྱེད་པའི་ཕྱིར། འདིར་རང་འགྲེལ་ལས། བློ་གྲོས་ཆེན་པོ་དེ་ལྟར་དེ་
བཞིན་གཤེགས་པ་རྣམས་ཀྱིས་མུ་སྟེགས་བྱེད་བདག་ཏུ་སྨྲ་བ་ལ་མངོན་པར་ཞེན་
325

པ་རྣམས་དྲང་བའི་ཕྱིར་དེ་བཞིན་གཤེགས་པའི་སྙིང་པོ་བསྟན་པས་དེ་བཞིན་
གཤེགས་པའི་སྙིང་པོ་སྟོན་ཏེ། ཞེས་བདེ་གཤེགས་སྙིང་པོ་ཡོད་པར་གསུངས་པ་
དེ་བདག་ཏུ་སྨྲ་བའི་མུ་སྟེགས་པ་ཁ་དྲང་བའི་ཕྱིར་དུ་བསྟན་པས་དྲང་དོན་ཡིན་
པར་གསུངས་པ་དང་། རང་ལུགས་ཀུན་མཁྱེན་ཡབ་སྲས་སོགས་ཀྱི་གཞུང་
ཕལ་ཆེ་བར་གཤེགས་སྙིང་བསྟན་པའི་མདོ་རྣམས་ངེས་དོན་དུ་གསུངས་ན་དེ་
གཉིས་མི་འགལ་ལམ་སྙམ་པའི་དོགས་པ་ནི་ལོས་ཡོད། དེ་མི་འགལ་ལུགས་
བརྗོད་ན་སྐབས་འདིར་སྟོང་ཉིད་དོན་ཅན་ངེས་དོན་ཤེས་པར་གྱིས། ཞེས་
སྟོང་ཉིད་ཀྱི་ལྡོག་པ་ནས་བཤད་པ་ངེས་དོན་དང་བདེ་གསུངས་པ་ལྟར
གཤེགས་སྙིང་པོ་གསལ་ཆ་དང་སྣང་བའི་ཆ་ནས་བཤད་པ་ལ་དྲང་དོན་དུ་བཤད་
པའི་སྐབས་ཡིན་ལ། ཀུན་མཁྱེན་ཡབ་སྲས་སོགས་ཀྱིས་བདེ་གཤེགས་སྙིང་
པོ་ཡེ་ནས་གནས་པའི་ཆ་གཤིས་ཀྱི་གནས་ལུགས་མ་འཁྲུལ་པའི་དབང་དུ་བྱས་
ནས་རྣམ་མཁྱེན་ཀྱང་ངེས་དོན་དུ་གསུངས་པ་ཡིན མདོར་ན་སྐབས་འདིར་
སྣང་སྟོང་གི་དབང་དུ་བྱས་པའི་དོན་དམ་བཤད་ཚུལ་དང་ཀུན་མཁྱེན་ཡབ་སྲས་
སོགས་ཀྱིས་གནས་སྣང་མཐུན་མི་མཐུན་གྱི་དབང་དུ་བྱས་པའི་དོན་དམ་བཤད་
ཚུལ་ཡིན་པས་དོན་དུ་མི་འགལ་བར་ཤེས་དགོས་སོ། །དེ་དག་ནི་དཀའ་བའི་
གནས་ཏེ་ཀུན་མཁྱེན་ཡབ་སྲས་ཀྱི་གཞུང་ལུགས་ལས་རྟོགས་པར་བྱ་ཡི། རྟོག་
གེའི་རིགས་པས་ནི་འགལ་འདུ་ཙམ་ལས་གནད་དུ་ཕིགས་པར་མི་ནུས་སོ།
བཞི་པ་ནི། ཤེས་བྱ་མེད་ན་ཤེས་པ་བསལ་བ་ནི། །བདེ་བླག་རྙེད་ཅེས་
326

སངས་རྒྱས་རྣམས་ཀྱིས་གསུངས། །ཤེས་བྱ་མེད་ན་ཤེས་པ་བཀག་འགྲུབ་པས།།
དང་པོར་ཤེས་བྱ་དགག་པར་མཛད་པ་ཡིན། །ཞེས་པ་སྟེ། ཤེས་བྱ་ཕྱི་རོལ་གྱི་
དོན་མེད་ན་དེ་འཛིན་གྱི་ཤེས་པ་བསལ་ཏེ་མེད་པར་བསྒྲུབ་པ་ནི། བདེ་བླག་ཏུ་
ངེས་པ་རྙེད་ཅེས་སངས་རྒྱས་རྣམས་ཀྱིས་གསུངས་ཤིང༌། ཤེས་བྱ་ཡུལ་མེད་
པར་ཤེས་ན་ཡུལ་ཅན་ཤེས་པ་རང་ཤུགས་ཀྱིས་བཀག་པར་འགྲུབ་པས་ན་དེ་ལ་
དགོངས་ནས་དང་པོར་ཤེས་བྱ་ཕྱི་དོན་དགག་པར་མཛད་པ་ཡིན་ནོ།
༈ གསུམ་པ་དྲང་ངེས་ཀྱི་མདོ་སྡེའི་ཁྱད་པར་བསྟན་པ་ནི། དེ་ལྟར་
ལུང་གི་ལོ་རྒྱུས་ཤེས་བྱས་ཏེ། །མདོ་གང་དེ་ཉིད་མ་ཡིན་བཤད་དོན་ཅན །དྲང་
དོན་གསུངས་པའང་རྟོགས་ནས་དྲང་བྱ་ཞིང༌།སྟོང་ཉིད་དོན་ཅན་ངེས་དོན་ཤེས་
པར་གྱིས། །ཞེས་པ་སྟེ ། དེ་ལྟར་བཤད་མ་ཐག་པ་ལྟར་ལུང་གི་ལོ་རྒྱུས་ཤེས་
པར་བྱས་ནས་དྲང་ངེས་ཀྱི་དོན་རིག་པར་བྱ་སྟེ། ཚུལ་ཇི་ལྟར་ཤེས་དགོས་ན།
མདོ་སྡེ་གང་ཞིག་དེ་ཁོ་ན་གནས་ལུགས་སྟོང་པ་ཉིད་མ་ཡིན་པ་ཀུན་རྫོབ་གཙོ་བོར་
བཤད་པའི་དོན་ཅན་དྲང་དོན་དུ་གསུངས་པའང་རྟོགས་པར་བྱས་ནས་དྲང་དོན་གྱི་
གདུལ་བྱ་ཁ་དྲང་བའི་ཚུལ་དུ་བཤད་པར་བྱ་ཞིང༌སྟོང་ཉིད་བརྗོད་བྱའི་གཙོ་
བོར་བྱས་ནས་སྟོན་པའི་དོན་ཅན་གྱི་མདོ་སྡེ་རྣམས་ངེས་དོན་གྱི་མདོར་ཤེས་པར་
གྱིས་ཤིག་སྟེ། ཇི་སྐད་དུ། སྟོང་པ་བདེ་བར་གཤེགས་པས་བསྟན་པ་ལྟར།
ངེས་དོན་མདོ་སྡེ་དག་གི་བྱེ་བྲག་ཤེས། །གང་ལས་སེམས་ཅན་གང་ཟག་སྐྱེས་བུ་
327

བསྟན༑ ༑ཆོས་དེ་ཐམས་ཅད་དྲང་བའི་དོན་དུ་ཤེས །ཞེས་གསུངས་པའི་ཕྱིར
དེས་ན་སྐབས་འདིར་ཀུན་རྫོབ་བདེན་པ་བརྗོད་བྱའི་གཙོ་བོར་བྱས་ནས་བསྟན་
པའི་མདོ་དྲང་དོན་གྱི་མདོ་དང༌། དོན་དམ་བདེན་པ་བརྗོད བྱའི་གཙོ་བོར་བྱས་
ནས་བསྟན་པའི་མདོ་ངེས་དོན་གྱི་མདོའི་མཚན་ཉིད་ཡིན་ནོ
༈ །དབུ་མའི་དཔྱད་པ་གགཟུར་གནས་དགྱེས་བའི་གཏམ་དུ་ཕྱི་
དོན་གྱི་དཔྱད་པ།
ཡང་དབུ་མ་འཇུག་པ་ལས གཟུང་བ་མེད་པར་འཛིན་པ་མ་མཐོང་
ཞིང་༑ ༑སྲིད་གསུམ་རྣམ་ཤེས་ཙམ་དུ་རབ་རྟོགས་པའི། །ཤེས་རབ་ལ་གནས་
བྱང་ཆུབ་སེམས་དཔའ་དེ། །རྣམ་ཤེས་ཙམ་དུ་དེ་ཉིད་རྟོགས་པར་འགྱུར། །ཞེས་
པ་ནས། དེ་ལྟར་ལུང་གི་ལོ་རྒྱུས་ཤེས་བྱས་ཏེ། མདོ་གང་དེ་ཉིད་མ་ཡིན་བཤད་
དོན་ཅན། །དྲང་དོན་གསུངས་པའང་རྟོགས་ནས་དྲང་བྱ་ཞིང༌། །སྟོང་ཉིད་དོན་
ཅན་ངེས་དོན་ཡང་ཤེས་གྱིས །ཞེས་པའི་བར་གྱི་གཞུང་གིས་སེམས་ཙམ་པས་
ཕྱི་རོལ་གྱི་དོན་མེད་པའི་གཟུང་བ་དང་འཛིན་པ་རྫས་གཞན་གྱིས་སྟོང་བའི་གཞན་
དབང་གི་རྣམ་ཤེས་དེ་ཉིད་རང་བཞིན་གྱིས་གྲུབ་པར་འདོད་པ་ལ། མི་འདོད་པའི་
ཐལ་བ་འཕངས་ཏེ མདོ་ལས་སེམས་ཙམ་དུ་གསུངས་པའི་ལུང་གི་དགོངས་
པ་དེ་ལས་གཞན་དུ་འཐད་ལྡན་དུ་བསྟན་པ་ལ།
328

རྗེ་མི་ཕམ་པའི་དབུ་མ་རྒྱན་འགྲེལ་ལས། དེས་ན་སེམས་ཙམ་པའི་ཚུལ་
འདི་ཀུན་རྫོབ་ཐ་སྙད་ཀྱི་དེ་ཁོ་ན་ཉིད་ཤིན་ཏུ་བདེན་པ་ཡིན་མོད འོན་ཀྱང་འདིས་
རྣམ་ཤེས་རང་གསལ་གྱི་རང་བཞིན་ལ་བདེན་གྲུབ་ཏུ་ཞེན་པའི་ཆ་དེ་དགག་བྱ་
ཡིན་ནོ། །ཞེས་དང་། ཡང་དབུ་མ་དེ་ལ་སྣང་ཚོད་ཀུན་རྫོབ་ཀྱི་དངོས་པོ་འདི་མ་
བརྟགས་མ་དཔྱད་པའི་བློ་ངོར་སྣང་ཙམ་འཇིག་རྟེན་ན་གྲགས་པ་ལྟར་ཁས་ལེན་
པ་དང་། དཔྱད་པའི་གྲུབ་མཐའ་མདོ་སྡེ་བ་སོགས་དོན་སྨྲའི་ལུགས་ལྟར་ཁས་
ལེན་པ་ཡོད་ཀྱང་གཞུང་འདིར་ནི་ཐ་སྙད་ཀྱི་འདོད་ཚུལ་སེམས་ཙམ་པ་དང་མཐུན་
པར་བཞེད་པས་དབུ་མ་རྣལ་འབྱོར་སྤྱོད་པའི་ཤིང་རྟའི་སྲོལ་དང་བོར་འབྱེད་པར་
མཛད་པ་ཡིན་ནོ། །ཀུན་རྫོབ་ཀྱི་འཇོག་ཚུལ་འདི་རིགས་པས་དཔྱད་ན་ཐ་སྙད་
ཀྱི་དེ་ཁོ་ན་ཉིད་མཐར་ཐུག་པ་ཡིན་ཞིང་། དཔལ་ལྡན་ཆོས་ཀྱི་གྲགས་པའི་
དགོངས་པའང་ཡིན་ནོ། དེ་ལ་ཐ་སྙད་དང་དོན་དམ་པའི་ཚད་མ་སོ་སོའི་རྙེད་
དོན་སོ་སོ་བ་ཡིན་ཀྱང་ཐ་སྙད་ཀྱི་རྣམ་བཞག་ལ་རྩེ་མོར་གྱུར་བ་སེམས་ཙམ་པ་
ཡིན་པས་ལུགས་འདི་ལྟ་བུར་ཁས་ལེན་པ་ནི་ཐ་སྙད་བདེ་ཞིང་། གཞན་ཡང་
དགོས་པའི་མཆོག་དུ་མ་ཡོད་པ་ཅུང་ཟད་ཅིག་འོག་ནས་འཆད་པར་འགྱུར་རོ།།
ཞེས་དང༌། ཡང་དེས་ན་བྱེད་པ་པོ་གཞན་མེད་ཀྱང་ཕྱི་དོན་མེད་པར་སེམས་ཀྱི་
སྣང་བ་ཙམ་དུའང་རིམ་གྱིས་འགྲུབ་པས་ནི་ཐ་སྙད་སེམས་ཙམ་དུ་འདོད་པ་འདི་
ཐེག་ཆེན་སྤྱིའི་ལུགས་ལ་གྲུབ་པ་ཡིན་ནོ། །འོ་ན་དཔལ་ལྡན་ཟླ་བ་སོགས་ཀྱིས་
ཀྱང་ཐ་སྙད་ཀྱི་རྣམ་བཞག་དེ་ལྟར་ཅིའི་ཕྱིར་མ་མཛད་སྙམ་ན། གོང་དུ་ཇི་སྐད་
329

བཤད་པ་ལྟ་བུའི་རྣམ་གྲངས་མིན་པའི་དོན་དམ་འཕགས་པའི་མཉམ་གཞག་ཡེ་
ཤེས་ཀྱི་སྤྱོད་ཡུལ་དང་རྗེས་སུ་མཐུན་པར་གཏན་ལ་ཕབ་ཚེ། སྣང་སྲིད་འཁོར་
འདས་ཀྱི་ཆོས་འདི་ཀུན་མ་བརྟགས་མ་དཔྱད་པར་འཇིག་རྟེན་ན་སྣང་ཚོད་གྲགས་
ཚོད་ལྟར་གཞལ་བྱར་བྱས་པས་ཆོག་གི། འདི་ཀུན་མཐའ་བཞིའི་སྤྲོས་བྲལ་ཆེན་
པོར་ཡེ་ནས་གནས་པའི་ཕྱིར་སྣང་ཚུལ་ཐ་སྙད་ལ་གྲུབ་མཐས་དཔྱད་པ་ཞིབ་མོར་
གཞུག་དགོས་པ་མིན་ཞིང་། སྣང་བ་དེ་ལ་སྒྲ་རྟོག་གིས་གཞལ་ཏེ་ཡོད་དོ་ཞེའམ་
མེད་དོ་ཞེའམ་སེམས་ཡིན་ནོ་ཞེའ མ་མིན་ནོ་ཞེས་པ་ལ་སོགས་པའི་ཕྱོགས་གང་དུ་
ཁས་ལེན་ནའང་དེ་དང་དེ་ལྟར་གནས་ལུགས་ལ་གྲུབ་པ་མེད་པས་དོན་དམ་
དཔྱོད་པའི་རིགས་པས་ཐལ་འགྱུར་གྱིས་རྒོལ་བའི་ལོག་རྟོག་དགག་པ་ཙམ་ཡིན་
གྱི༑ རང་ལུགས་ལ་མཚན་མའི་དམིགས་གཏད་ཅི་ཡང་མེད་པས་ཁས་ཀྱང་ཅི་
ཞིག་ལེན་ཏེ་མི་ལེན་ཏོ། ཞེས་སོགས་དང་། ཡང་དེ་ལ་དམིགས་མཚན་སྤྲོས་པ་
ཐམས་ཅད་དང་བྲལ་བའི་གནས་ལུགས་ཀྱི་དབང་དུ་ན་སྣང་བ་སེམས་ཡིན་ནོ་
ཞེས་ཀྱང་མི་དམིགས་མོད་དེ་ནི་ཐ་སྙད་ལས་འདས་པའི་དོན་དམ་པ་ཡིན་ལ།
ཐ་སྙད་སྣང་བའི་ངང་ཚུལ་འདི་ལ་གནས་ན་ནི་ཕྱི་དོན་ཡོད་པ་ལ་རིགས་པས་
གནོད་ཅིང་སེམས་ཙམ་ཡིན་པ་ལ་རིགས་པས་སྒྲུབ་བྱེད་ཡོད་པས་ཚུར་མཐོང་གི་
ས་ལས་མ་བརྒལ་བར་ཐ་སྙད་ཅིག་ཁས་ལེན་ན་འདི་ལས་གོང་དུ་གྱུར་བ་མེད་དེ།
རྟོག་པའི་དབང་གིས་བཞག་པ་ཙམ་གྱི་ཆོས་རྣམས་དཔྱད་ན་གང་དུའང་མ་གྲུབ་
ཀྱང་༑ རང་ངོར་མྱོང་བའི་ཚུལ་གྱིས་བསླུ་མེད་དུ་སྣང་བ་འགོག་ཏུ་མེད་པ་འདི་
330

སེམས་ཀྱི་སྣང་བའམ་རང་སྣང་ཙམ་དུ་དངོས་པོའི་སྟོབས་ཀྱིས་གྲུབ་པ་ཡིན་ནོ།།
དེ་ལས་བརྒལ་ན་ཐ་སྙད་ལས་འདས་པའི་དོན་དམ་པའི་ས་ཡིན་གྱི་འདིའི་གོང་དུ་
གྱུར་པའི་ཐ་སྙད་ཀྱི་རྣམ་བཞག་ཅིག་མི་སྲིད་པར་ཤེས་པར་བྱའོ། །དེས་ན་དཔལ་
ཆོས་ཀྱི་གྲགས་པས་ཀྱང་། བཅོམ་ལྡན་འདས་ཀྱིས་ཡེ་ཤེས་ཀྱི་སྤྱན་གྱིས་དངོས་
པོའི་གནས་ཚུལ་ཇི་ལྟ་བར་གཟིགས་པའི་དགོངས་དོན་ཐ་སྙད་ཀྱི་རྣམ་བཞག་
གསལ་བར་མཛད་པའི་སྙིང་བོ་ནི་དེ་ཙམ་མོ། །ཞེས་སོགས་ཀྱི་གཞུང་གིས་ཕྱི་
དོན་མེད་པར་ཕྱི་ནང་གི་དངོས་པོ་འདི་དག་ནང་སེམས་ཀྱི་བདག་ཉིད་དུ་གྲུབ་པ་དེ་
ཐ་སྙད་ཀྱི་གནས་ཚུལ་ཕྱིན་ཅི་མ་ལོག་པ་བཅོམ་ལྡན་འདས་ཀྱི་ཇི་སྙེད་པ་གཟིགས་
པའི་ཡེ་ཤེས་ཀྱི་གཞལ་བྱའི་དོན་ཡིན་པས་དཔལ་ལྡན་ཟླ་བ་སོགས་ཀྱིས་ཀྱང་
དངོས་སུ་དེ་ལྟར་ཞལ་བཞེས་མེད་ཀྱང་དེའི་ངོར་དངོས་སྟོབས་ཀྱི་རིགས་པ་ཡང་
དག་གིས་འགྲུབ་ནུས་པས་དོན་ལ་ཞལ་བཞེས་མཛད་དགོས་ཞེས་གསལ་བོར་
གསུངས་འདུག་པས།
དྲི་བ་དྲི་ལན་གྱི་རིམ་པ་ལས་དྲི་པ། དེ་ལ་མཐའ་དཔྱད་
པ་འདི་ཡོད་དེ། གཟུང་བ་ཕྱི་རོལ་གྱི་དོན་དང་དེ་འཛིན་པའི་ཤེས་པ་གཉིས་ལ་
ཐ་སྙད་དུ་ཡོད་མེད་ཀྱི་ཁྱད་པར་འབྱེད་པ་ཡོད་པར་ཐལ། འདོད་པའི་ཕྱིར།
बेबना གཟུང་བ་ཕྱི་རོལ་གྱི་དོན་དང་དེ་འཛིན་པའི་
ཤེས་པ་གཉིས་ལ་ཁྱད་པར་འབྱེད་པ་ཡོད་པར་ཐལ། འདོད་པའི་ཕྱིར་ཞེས་པའི་
ཐལ་བ་ལ་སྤྱིར་འདོད་དེ། ཕྱི་རོལ་ཡུལ་དེ་དག་རང་གི་སེམས་ཀྱི་སྣང་བ་ཙམ་
331

ལས་ཕྱི་དོན་དུ་མ་གྲུབ་པའི་ཕྱིར། དེ་ལྟར་ཡང༌། ཨཙརྱ་ཤནྟི་དེ་བས། ལྕགས་
བསྲེག་ས་གཞི་སུ་ཡིས་བྱས། །མོ་ཚོགས་དེ་དག་ཅི་ལས་བྱུང༌།དེ་འདྲ་དེ་དག་
ཐམས་ཅད་ཀྱང་། སྡིག་སེམས་ཡིན་པར་ཐུབ་པས་གསུངས ཞེས་གསུངས་
པའི་ཕྱིར།
དྲི་བ། དེ་ཉིད་ལས་འདོད་མི་ནུས་ཏེ། འཇིག་རྟེན་ལས་འདས་པར་
བསྟོད་པ་ལས། མ་ཤེས་པ་ནི་ཤེས་བྱ་མིན། །དེ་མེད་རྣམ་པར་ཤེས་མེད་པ། །དེ་
ཕྱིར་ཤེས་དང་ཤེས་བྱ་དག །རང་བཞིན་མེད་པར་ཁྱོད་ཀྱིས་གསུངས །ཞེས་
དང་༑མ་བྱས་སྒྱུ་མ་དང་མཚུངས་པར། །ཉི་མའི་གཉེན་གྱིས་གསུངས་པ་ཡིན།།
དེ་ཡི་དམིགས་པའང་དེ་བཞིན་ཏེ། །ངེས་པར་སྒྱུ་མའི་དངོས་དང་འདྲ། །ཞེས་
གསུངས་པའི་ཕྱིར། ཁྱབ་སྟེ། འཇུག་པ་ལས། མདོར་ན་ཇི་ལྟར་ཤེས་བྱ་མེད་དེ་
བཞིན༑ ༑བློ་ཡང་མེད་ཅེས་དོན་འདི་ཤེས་པར་གྱིས། །ཞེས་དང་། འཇིག་རྟེན་པ་
ཡི་དེ་ཉིད་ལ་གནས་ལ། །ཕུང་བོ་འཇིག་རྟེན་གྲགས་ཏེ་ལྔ་ཆར་ཡོད། །དེ་ཉིད་ཡེ་
ཤེས་འཆར་བར་འདོད་པ་ལ། རྣལ་འབྱོར་བ་ལ་དེ་ལྔ་འབྱུང་མི་འགྱུར།།
གཟུགས་མེད་ཉིད་ན་སེམས་ཡོད་མ་འཛིན་ཅིག །སེམས་ཡོད་ཉིད་ནའང་
གཟུགས་མེད་མ་འཛིན་ཅིག །དེ་དག་ཤེས་རབ་ཚུལ་མདོར་སངས་རྒྱས་ཀྱིས།།
མཚུངས་པར་སྤངས་ཤིང་མངོན་པའི་ཆོས་ལས་གསུངས། །བདེན་གཉིས་རིམ་
པ་འདི་དག་བཤིགས་ནས་ཀྱང༌།ཁྱོད་ཀྱིས་རྫས་ནི་བཀག་པས་འགྲུབ་མི་
འགྱུར༑ ༑ཞེས་གསུངས་པའི་ཕྱིར། ཁྱབ་སྟེ། དེའི་རང་འགྲེལ་ལས། འདིར་
332

ཡང་གཉིས་ག་ལ་ཉེ་བར་མཁོ་བའི་ཕྱིར་གཟུགས་ལ་རྟག་ཏུ་གནོད་པ་མེད་པས་
གཟུགས་ཡོད་པ་ཁོ་ན་ཡིན་ནོ་ཞེས་བྱ་བར་ངེས་པར་བྱའོ། །དེའི་ཕྱིར་དེ་ལྟར་ཇི་
སྐད་བསྟན་པའི་ཚུལ་གྱིས་འཇིག་རྟེན་པ་ཡི་དེ་ཉིད་ལ་གནས་ལ། ཞེས་སོགས་
ནས་གང་ཚེ་འཐད་པའི་གཟུགས་མེད་པར་རྟོགས་ན་ནི་དེའི་ཚེ་གཉིས་གའི་ཡོད་
པ་འཐད་པ་དང་བྲལ་བའི་ཕྱིར་སེམས་མེད་པར་ཡང་རྟོགས་པར་བྱ་དགོས་ལ།
ཡང་གང་གི་ཚེ་སེམས་ཡོད་ཉིད་དུ་རྟོགས་ན་ནི་དེའི་ཚེ་གཟུགས་ཀྱང་རྟོགས་པར་
བྱ་དགོས་ཏེ་གཉི་ག་ཡང་འཇིག་རྟེན་ལ་གྲགས་པའི་ཕྱིར་རོ། །ལུང་ལས་ཀྱང་དེ་
ལྟར་རྟོགས་པར་བྱ་སྟེ། འདི་ལྟར་དེ་དག་ཤེས་རབ་ཚུལ་མདོར་སངས་རྒྱས་
ཀྱིས༑ ༑མཚུངས་པར་སྤངས་ཤིང་མངོན་པའི་ཆོས་ལས་གསུངས། །གཟུགས་
ལ་སོགས་པའི་ཕུང་པོ་དེ་དག་ནི་ཆོས་མངོན་པ་ལས་རང་དང་སྤྱིའི་མཚན་ཉིད་ལ་
སོགས་པས་རབ་ཏུ་དབྱེ་བའི་སྒོ་ནས་ལྔ་ཆར་ཡང་མཚུངས་པར་གསུངས་ལ།
ཤེས་རབ་ཀྱི་ཕ་རོལ་དུ་ཕྱིན་པ་ལས་ནི་ལྔ་ཆར་ཡང་མཚུངས་པར་བཀག་པ་ཡིན་
ཏེ༑ རབ་འབྱོར་གཟུགས་ནི་རང་བཞིན་གྱིས་སྟོང་ངོ་ཞེས་བྱ་བ་ནས་རྣམ་པར་
ཤེས་པ་ནི་ཞེས་བྱ་བའི་བར་དུ་གསུངས་པའི་ཕྱིར་རོ། །དེའི་ཕྱིར་དེ་ལྟར་ལུང་
དང་རིགས་པས་གྲུབ་པ་ཡི། །བདེན་གཉིས་རིམ་པ་འདི་དག་བཤིག་ནས་ཀྱང༌།།
ཁྱོད་ཀྱི་རྫས་ནི་བཀག་པས་འགྲུབ་མི་འགྱུར། །གཟུགས་མེད་པར་རྣམ་པར་ཤེས་
པ་ཙམ་ཞིག་འདོད་པས་ནི་ཀུན་རྫོབ་དང་དོན་དམ་པ་དག་གི་རིམ་པ་ཇི་སྐད་དུ་
སྨྲས་པ་བཤིག་པར་འགྱུར་ལ། དེ་ལྟར་བདེན་པ་དག་གི་རིམ་པ་དེ་དག་བཤིག་
333

ནས་ཀྱང་ཁྱོད་ཀྱི་རྫས་ནི་འགྲུབ་པར་མི་འགྱུར་རོ། །ཅིའི་ཕྱིར་ཞེ་ན་གང་གི་ཕྱིར་
སྔར་རྫས་བཀག་པ་དེའི་ཕྱིར་ཁྱོད་ཀྱི་ངལ་བ་དོན་མེད་པ་ཉིད་དུ་འགྱུར་རོ། །ཞེས་
གསུངས་པའི་ཕྱིར།
ཞེས་པའི་བར་གྱི་ལན། གོང་གི་ཐལ་བ་དེ་བྱེ་བྲག་དབུ་མ་ཐལ་
འགྱུར་བའི་ལུགས་ཀྱི་གྲུབ་མཐའི་དབང་དུ་བྱས་ནས་འདོད་པའི་ཕྱིར་ཞེ་ན་རྟགས་
མ་གྲུབ། རྟགས་གྲུབ་པར་ཐལ། དཔལ་ལྡན་ཟླ་བས་བཞེད་པའི་ཕྱིར་ཞེ་ན། མ་
ཁྱབ་སྟེ། དཔལ་ལྡན་ཟླ་བས་སྔགས་བླ་མེད་ཀྱི་གྲུབ་མཐའ་དེ་འཐད་ཕྱོགས་སུ་
བཞེད་པ་གང་ཞིག། དབུ་མ་ཐལ་འགྱུར་པའི་གྲུབ་མཐའི་དབང་དུ་བྱས་ནས་
འདོད་པ་མ་ཡིན་པའི་ཕྱིར འོ་ན་དཔལ་ལྡན་ཟླ་བས་སྣང་བ་སེམས་སུ་འདོད་
བཞིན་དུ་སྐབས་འདིར་གཟུང་བ་ཕྱི་རོལ་གྱི་དོན་དང་དེ་འཛིན་ཤེས་པ་གཉིས་ཡོད་
མཉམ་མེད་དུ་སྒྲུབ་པའི་རྒྱུ་མཚན་གང་ཡིན་སྙམ་ན། ཆེད་དུ་བྱ་བའི་གདུལ་བྱ་
དབང་བཙན་དུ་བྱས་ནས་གསུངས་པ་ཡིན་ཏེ དཔེར་ན་མདོ་སེམས་སོགས་
སྤྱིའི་ལུགས་ལ་སྐྲ་ཤད་སྣང་བའི་ཤེས་པ་དེ་བདེན་པ་དང་། ཡུལ་སྐྲ་ཤད་དེ་ཐ་
སྙད་དུ་ཡང་མེད་པར་བཞག་པ་དེ་སྤྱིར་མི་འཐད་པ་མེད་ཀྱང་། ཐལ་འགྱུར་པའི་
ལུགས་ལ་དེ་གཉིས་བདེན་མཉམ་རྫུན་མཉམ་དུ་གསུངས་པ་བཞིན་ཏེ གཞུང་རྩ་
བ་ལས། དབང་པོ་རབ་རིབ་བཅས་པ་བློ་གང་གིས། །རབ་རིབ་མཐུ་ལས་སྐྲ་
རྣམས་གང་མཐོང་བ། །དེ་བློ་ལ་ལྟོས་གཉིས་ཆར་བདེན་པ་སྟེ། དོན་གསལ་
མཐོང་ལ་གཉིས་ཀ་རྫུན་པ་ཡིན། །ཞེས་གསུངས་པའི་ཕྱིར། དེས་ན་མིག་རབ་
334

རིབ་ཀྱི་ནད་མ་དྲག་བར་སྐྲ་ཤད་མེད་ཟེར་ཡང་ཤེས་པ་དེའི་ངོར་བསླུ་མེད་དུ་སྣང་
བ་བཞིན། རི་ར་བ་བྲག་ཁང་ཁྱིམ་སོགས་ཕྱི་དོན་སྣང་བའི་ཤེས་པ་དེ་མ་དག་བར་
དུ་བློ་དེ་ལ་བྱ་བྱེད་བསླུ་མེད་དུ་སྣང་བ་དང་། ཁྱད་པར་གང་འཇིག་རྟེན་ན་ཡོད་
པར་སྨྲ་བ་དེ་ངས་ཀྱང་ཡོད་པར་སྨྲའོ་ཞེས་པའི་ཐ་སྙད་ལ་བརྟེན་པའི་དབང་དུ་
བྱས་པའི་སྒོ་ནས་ཡུལ་ཡུལ་ཅན་བདེན་མཉམ་རྫུན་མཉམ་དུ་སྒྲུབ་པ་ཡིན་ལ
དེའི་གནད་ཀ་གང་ལ་ཐུག་ན་འཁྲུལ་ངོ་ཙམ་དུ་ནི་ཤེས་པ་ཡོད་པ་ལྟར་ཕྱི་དོན་ཡང་
བསླུ་མེད་དུ་སྣང་བ་བཞིན་བྱ་བྱེད་ཀྱི་རྣམ་གཞག་ཀྱང་རུང་བ་དང་དོན་ལ་ནི་དེ་
གཉིས་ཀ་མ་གྲུབ་པ་བཞིན་ཐད་ཀར་རྣམ་གྲངས་མ་ཡིན་པའི་དོན་དམ་གཏན་ལ་
འབེབས་པའི་དབང་དུ་བྱས་པ་སྟེ། འཇམ་དབྱངས་བླ་མས་སྣང་བ་དེ་ལ་སྒྲ་རྟོག་
གིས་གཞལ་ཏེ་ཡོད་དོ་ཞེ་འམ་སོགས་ནས་ཅི་ཞིག་ལེན་ཏེ་མི་ལེན་ཏོ། ཞེས་པའི་
བར་གསུངས་པ་ཉིད་ནས་དྲངས་མ་ཐག་པ་ལྟར། གཞུང་འདིར་ཡང་།
གཟུགས་མེད་ཉིད་ན་སེམས་ཡོད་མ་འཛིན་ཅིག་སོགས་ཉིད་ཀྱིས་དྲངས་པའི་རྩ་
འགྲེལ་རྣམས་ནས་གཟུགས་སེམས་གཉིས་ཡོད་མཉམ་མེད་མཉམ་དུ་གསུངས་
པ་ཐམས་ཅད་གཉིས་ཀ་འཁྲུལ་སྣང་གི་རྫུན་རིས་ཡིན་པ་མཉམ་པ་ལ་མཐོ་དམན་
གྱི་དབྱེ་བ་ཕྱེ་མི་དགོས་པར། དེ་བློ་ལ་ལྟོས་གཉིས་ཆར་བདེན་པ་སྟེ། །ཞེས་པའི་
ཐ་སྙད་འཇིག་རྟེན་གྲགས་པའི་དབང་དུ་བྱས་པ་ཡིན་ལ། མི་ཕམ་ཆོས་རྗེས། ཕྱི་
དོན་མེད་པར་ཕྱི་ནང་གི་དངོས་པོ་འདི་ཀུན་ནང་སེམས་ཀྱི་བདག་ཉིད་དུ་གྲུབ་པ་དེ་
དཔལ་ལྡན་ཟླ་བ་སོགས་ཀྱིས་དངོས་སུ་དེ་ལྟར་ཞལ་བཞེས་མེད་ཀྱང་དོན་ལ་ཞལ་
335

བཞེས་མཛད་དགོས་གསུངས་པ་ནི་སྤྱིར་འཁྲུལ་སྣང་དེ་ལའང་འཁྲུལ་སྣང་སྲབ་
མཐུག་གི་དབང་ལས་འཐད་མི་འཐད་ཀྱི་ཕྱོགས་འབྱེད་པའི་རིགས་པའི་འཐད་པ་
བཅུག་ནས་ཁས་ལེན་པའིསྐབས་ཡིན་པས་འཇུག་པའི་གཞུང་དང་ག་ལ་འགལ
དཔལ་ལྡན་ཟླ་བས་དོན་ལ་དེ་ལྟར་བཞེད་ཀྱང་ཟླ་བའི་བཞེད་ཚད་ཐམས་ཅད་ཐལ་
འགྱུར་པའི་གྲུབ་མཐར་ཡང་བཅུག་ག་ལ་དགོས།
དྲི་བ། གཞན་ཡང་ས་བཅུ་པའི་མདོ་ལས། ཁམས་གསུམ་འདི་ནི་
སེམས་ཙམ་མོ་ཞེས་པའི་ལུང་དེ་སྒྲས་ཟིན་ལྟར་ཐལ་འགྱུར་བས་ཀྱང་ཁས་ལེན་
རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། འཇུག་པ་ལས། ཇི་
ལྟར་དེ་ཉིད་རྟོགས་ལ་སངས་རྒྱས་བསྙད། །དེ་བཞིན་སེམས་ཙམ་གཙོ་གྱུར་
འཇིག་རྟེན་ལ། ། མདོ་ལས་སེམས་ཙམ་ཞེས་གསུངས་གཟུགས་ནི་འདིར །
འགོག་པ་དེ་ལྟར་མདོ་ཡི་དོན་མ་ཡིན། །གལ་ཏེ་འདི་དག་སེམས་ཙམ་ཞེས་
མཁྱེན་ནས། །དེ་ལས་གཟུགས་ཉིད་བཀག་པར་མཛད་ན་ནི། །སླར་ཡང་དེ་
ལས་བདག་ཉིད་ཆེན་པོའི་སེམས། །མ་རིག་ལས་ལས་སྐྱེ་བར་ཅིའི་ཕྱིར་
གསུངས༑ ཞེས་དང་། འདི་ལྟར་གཟུགས་ཡོད་མོད་ཀྱི་དེ་ལ་ནི། །སེམས་
བཞིན་བྱེད་པ་པོ་ཉིད་ཡོད་མ་ཡིན །དེས་ན་སེམས་ལས་གཞན་པའི་བྱེད་པ་པོ།།
ཟློག་གི་གཟུགས་ནི་བཀག་པ་མ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ།
དེའི་རང་འགྲེལ་ལས། དེ་ལྟར་ན་རེ་ཞིག་བྱེད་པ་པོ་གཞན་བཀག་པའི་དོན་བྱས་
ཟིན་པའི་ཕྱིར། ཙམ་གྱི་སྒྲས་ཤེས་བྱ་འགོག་པར་མི་ནུས་པར་བརྗོད་ནས་རྣམ་པ་
336

གཞན་དུ་བཤད་པ་ལས་ཀྱང་ཕྱི་རོལ་འགོག་པ་མི་སྲིད་པར་བསྟན་པའི་ཕྱིར་
བཤད་པ་ཞེས་སོགས་ནས་དེའི་ཕྱིར་འདིས་ནི་གཟུགས་ལ་སོགས་པ་རྣམས་གཙོ་
བོ་ཉིད་ཡིན་པ་སེལ་བར་སྟོན་པ་ཡིན་གྱི་སེམས་ཞིག་ཙམ་ཁོ་ན་ཡོད་ཀྱི་གཟུགས་
ནི་མེད་དོ་ཞེས་ཡོད་པ་ཉིད་འགོག་པ་ནི་མ་ཡིན་ནོ། །ཞེས་གསུངས་པའི་ཕྱིར།
གཞན་ཡང་མདོ་སྡེ་ལང་ཀར་གཤེགས་པ་ལས ཕྱི་རོལ་སྣང་བ་ཡོད་
མིན་ཏེ། །སེམས་ནི་སྣ་ཚོགས་རྣམས་སུ་སྣང༌།ཞེས་སོགས་ཀྱི་ལུང་དེ་ཡང་
སྒྲས་ཟིན་ལྟར་ཁས་ལེན་པར་ཐལ།འདོད་པའི་ཕྱིར། འདོད་མི་ནུས་ཏེ། འཇུག་
པ་ལས། མདོ་སྡེ་གང་ལས་ཕྱི་རོལ་དོན་ཡོད་མིན། །སེམས་ནི་སྣ་ཚོགས་སྣང་
ངོ་ཞེས་གསུངས་པ། །གཟུགས་ལ་ལྷག་པར་ཆགས་གང་དེ་དག་ལ། །གཟུགས་
ཟློག་པ་དེ་དེ་ཡང་དྲང་དོན་ཡིན། །འདི་ནི་སྟོན་པས་དྲང་དོན་ཉིད་གསུངས་ཤིང༌།།
འདི་ནི་དྲང་དོན་ཉིད་དུ་རིགས་པས་འཐད། །ཅེས་གསུངས་པའི་ཕྱིར། ཁྱབ་སྟེ།
དེའི་རང་འགྲེལ་ལས། དེ་ལ་འདི་ནི་དྲང་བའི་དོན་ཡིན་ཏེ། གང་དག་གཟུགས་
ལ་ཤིན་ཏུ་རེ་བ་དང་བཅས་པ་དེའི་རྐྱེན་ཅན་གྱིས་རྗེས་སུ་ཆགས་པ་དང་ཁོང་ཁྲོ་བ་
དང་ང་རྒྱལ་ལ་སོགས་པ་རྣམས་ཀྱིས་འཇུག་པ་རང་དབང་མེད་པར་བྱས་པར་
འགྱུར་ཞིང་། དེ་ལ་མངོན་པར་ཞེན་པས་དེ་དག་སྡིག་པ་ཆེན་པོ་དང་སྦྱར་བ་ལ་
བསོད་ནམས་དང་ཡེ་ཤེས་ཀྱི་ཚོགས་བསགས་པ་ལས་ཉམས་པར་འགྱུར་བ་དེ་
དག་ལ་བཅོམ་ལྡན་འདས་ཀྱིས་གཟུགས་ཀྱི་རྐྱེན་ཅན་གྱི་ཉོན་མོངས་པ་གཞོམ་
པའི་ཕྱིར་ཆགས་པ་ཅན་དག་ལ་ཕྱི་རོལ་གྱི་ཡུལ་ལ་ཆགས་པ་འཇོམས་པའི་ཀེང་
337

རུས་ལྟར་དེ་ལྟ་བུར་གྱུར་བ་མ་ཡིན་ཡང་དེ་ལྟ་བུ་ཉིད་དུ་སེམས་ཙམ་ཉིད་དུ་
བསྟན་པ་ཡིན་ནོ། །ཞེས་བྱ་བར་ཤེས་པར་བྱའོ། །ཞེས་སོགས་གསུངས་པའི་
ཕྱིར༑
ཞེས་པའི་ཡན། ས་བཅུ་པའི་མདོ་དང་ལང་ཀར་གཤེགས་པའི་
མདོ་ལས་ཕྱི་དོན་མ་གྲུབ་པར་གསུངས་པ་རྣམས་ཆོས་ཅན། སྐབས་འདིར་
སྒྲས་ཟིན་ལྟར་ཁས་ལེན་དགོས་པའི་སྐྱོན་མེད་དེ། འདིར་ཕྱི་དོན་བྱ་བྱེད་བསླུ་
མེད་དུ་ཡོད་པ་འཇིག་རྟེན་ན་གྲགས་པ་ལྟར་ཁས་ལེན་པའི་སྐབས་ཡིན་པའི་ཕྱིར
རང་འགྲེལ་ལས། ཡོད་པ་མ་ཡིན་ཡང་འཇིག་རྟེན་ཁོ་ན་ལ་གྲགས་པར་གྱུར་
པས་ཡོད་དོ་ཞེས་འཇིག་རྟེན་གྱི་ངོ་ཁོ་ནར་བརྗོད་པ་ཡིན་ཏེ། དེ་རྗེས་སུ་བརྗོད་པ་
ནི་དེ་ལྡོག་པའི་ཐབས་ཡིན་པའི་ཕྱིར་རོ་ཞེས་གསུངས་པ་ལྟར་རོ། །དེས་ན་གོང་
སྨོས་ལྟར་ས་བཅུ་པའི་མདོ་དང་། ལང་ཀར་གཤེགས་པའི་མདོ་ལུང་རྣམས་ཀྱང་
གཟུང་བ་ཕྱི་དོན་དང་དེ་འཛིན་ཤེས་པ་གཉིས་ཀ་རྣམ་གྲངས་མིན་པའི་དོན་དམ་
ཐད་ཀར་དུ་གཏན་ལ་འབེབས་དུས་གཟུགས་དང་དེ་འཛིན་ཤེས་པ་གཉིས་ཀ་བྱ་
བྱེད་བསླུ་མེད་དུ་སྣང་བ་ལྟར་འཇུག་པ་འདིར་ཡང་བདེན་མཉམ་རྫུན་མཉམ་ལས་
བཟང་ངན་གྱི་ཁྱད་པར་འབྱེད་པ་ལ་དགོས་པ་མེད་པའི་ཕྱིར། དེ་བློ་ལ་ལྟོས་
གཉིས་ཆར་བདེན་པ་སྟེ། །དོན་གསལ་མཐོང་ལ་གཉིས་ཀའང་རྫུན་པ་ཡིན།
ཞེས་གསུངས་པ་ལྟར། ངེས་སྒྲོན་ལས་ཀྱང༌། ཐུན་མོང་བལྟ་བྱ་མེད་གྱུར་ན།།
སེམས་ཙམ་བཞིན་དུ་ཡུལ་མེད་པར། །ཤེས་ཉིད་ཡུལ་དུ་ཁས་ལེན་དགོས། །དེ་
338

ནི་འཐད་པ་མ་ཡིན་ཏེ། །ཡུལ་མེད་བཞིན་དུ་འཛིན་པ་ཡང་། །དོན་ལ་མེད་
པར་འདྲ་བ་ལ། །གཟུང་འཛིན་གཉིས་པོའང་ཀུན་རྫོབ་ཏུ། །སྣང་བར་མཉམ་
ཕྱིར་གང་སྣང་བ། །དེ་ལ་བརྟགས་ནས་གཟུང་འཛིན་གཉིས། །ཡོད་མེད་ཕྱེས་
པ་མི་འཐད་དེ། །ཞེས་གསུངས་པ་གཉིས་དགོངས་པ་གཅིག་ཏུ་བབས་པ་
ཡིན་ནོ། །ཐ་སྙད་ཀྱི་རྣམ་གཞག་དེ་ལ་ཡང་འཁྲུལ་སྣང་གི་བག་ཆགས་སྲབ་
མཐུག་གི་རིམ་པ་ཕྱེས་ཏེ་བཟང་ངན་གྱི་དབྱེ་བ་འབྱེད་ན་ཟླ་བས་ཀྱང་། སྐྲ་ཤད་
འཛིན་པའི་ཤེས་པ་ཡོད་དེ་བདེན་པ་ཡིན། སྐྲ་ཤད་མེད་དེ་རྫུན་པ་ཡིན་ཟེར་བ་
ལས་བདེན་མཉམ་རྫུན་མཉམ་དུ་ག་ལ་གསུངས། དེ་བཞིན་དུ་ཕྱི་དོན་ཐམས་ཅད་
ཀྱང་སེམས་ཀྱི་སྟོབས་ཀྱིས་སྣང་བ་ལས ཕྱི་རོལ་དུ་གྲུབ་པ་མེད་པ་དང་དེ་
འཛིན་ཤེས་པ་ཡོད་པར་ལོས་བཞེད། དེས་ན་སྐབས་འདིར་གོང་བཤད་ལྟར་དེ་
འཛིན་གྱི་ཤེས་པ་ལ་སྣང་བ་ལྟར་བྱ་བྱེད་མི་བསླུ་བའི་ཆ་ནས་དེ་འཛིན་གྱི་བློ་དེ་
ཡོད་ན་དེའི་ཡུལ་ཡང་ཡོད་པར་ཁས་ལེན་དགོས་པ་དང༌འཁྲུལ་སྣང་གི་བག་
ཆགས་དང་འཁྲུལ་རྒྱུ་སྲབ་མཐུག་གི་དབང་གིས། ཡུལ་ཕྱི་དོན་མེད་པ་དང་
གསལ་རིག་ཙམ་ཡོད་པའི་ཁྱད་པར་འབྱེད་པ་ཡིན་ཏེ འཇོག་བྱེད་ཐ་དད་པ་
གཉིས་གཅིག་ཏུ་བསྲེས་ཏེ་གཅིག་གིས་གཅིག་སུན་འབྱིན་པ་ནི་ནམ་ཡང་མི་བྱའོ།།
མདོར་ན། མདོ་ལས། གང་འཇིག་རྟེན་ན་ཡོད་པ་དེ་ངས་ཀྱང་ཡོད་པར་བཞེད་
དོ༑ ༑ལྟ་བུ ཕྱི་དོན་ཡོད་པར་གསུངས་པའི་སྐབས་དང་༑ ལང་གཤེགས་ལས།
ཕྱི་རོལ་སྣང་བ་ཡོད་མེད་དེ། །སེམས་ནི་སྣ་ཚོགས་རྣམས་སུ་སྣང་། །ལུས་དང་
339

ལོངས་སྤྱོད་གནས་འདྲ་བ། །སེམས་ཙམ་དུ་ནི་ངས་བཤད་དོ། །ཞེས་སྣང་བ་
སེམས་སུ་གསུངས་པ་དང་། ཡང་མདོ་ལས། ཡོད་ཅེས་བྱ་བ་འདི་ཡང་མཐའ་
ཡིན་ཏེ །མེད་ཅེས་བྱ་བ་འདི་ཡང་མཐའ་ཡིན་ཏེ། དེ་ཕྱིར་གཉིས་ཀའི་མཐའ་ནི་
རབ་སྤངས་ཏེ། །མཁས་པས་དབུས་ལའང་གནས་པར་ཡོང་མི་བྱ། །ཞེས་
མཐའ་བཞི་སྤྲོས་པ་དང་བྲལ་བའི་གནས་ལུགས་གཏན་ལ་འབེབས་པའི་སྐབས་
གསུམ་ཡོད་པ་ལས། དང་པོ་ནི་འཇིག་རྟེན་མཐུན་འཇུག་དང་། གཉིས་པ་ནི་ཐ་
སྙད་དཔྱོད་པའི་རིགས་པ་དང༌། གསུམ་པ་ནི་དོན་དམ་དཔྱོད་པའི་རིགས་པ་
ཡིན་པས་དེ་ལྟར་གདུལ་བྱ་དང་དགོས་པ་ཐ་དད་ལ་བརྟེན་ནས་གསུངས་པ་ཡིན་
པས་འགལ་འདུར་མི་ལྟའོ།
དྲི་བ། གཞན་ཡང་ཕྱི་རོལ་གྱི་དོན་མེད་པར་འཛིན་པ་ཐ་སྙད་ཀྱི་
གནས་ཚུལ་ལ་འཇུག་པའི་བློ་ཕྱིན་ཅི་མ་ལོག་པ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། ཐ་སྙད་ཀྱི་གནས་ཚུལ་ལ་སྐུར་བ་འདེབས་པའི་ལྟ་བ་ཡིན་པའི་
ཕྱིར༑ དེར་ཐལ། འཇུག་པ་རང་འགྲེལ་ལས། དེའི་ཕྱིར་རྣམ་པར་ཤེས་པ་རྫས་
སུ་སྨྲ་བས་བརྗེད་བྱེད་ཀྱི་གདོན་གྱིས་བཟུང་བ་ཕྱི་རོལ་གྱི་ཡུལ་ལ་སྐུར་བ་
འདེབས་པ་འདི་ནི་ཅི་ནས་བདག་ཉིད་གཡང་སར་ལྷུང་བར་བྱེད་པར་མི་འགྱུར་
བར་དམ་པ་སྙིང་རྗེས་སྤྱོད་པ་རྣམས་ཀྱིས་ལུང་དང་རིགས་པའི་གསང་སྔགས་
བཟང་པོ་བཏབ་པའི་ཚབས་ཆེར་ནན་ཏེ་བཟུང་བར་བྱའོ། །ཞེས་གསུངས་པའི་
ཕྱིར༑ ཞེས་སོགས་ཀྱིས་བརྟགས་ན་མི་ཕམ་རང་ལུགས་ལ་ཕྱི་རོལ་གྱི་དོན་
340

གཏན་མེད་པར་འདོད་པའི་ཕྱིར་ཐལ་འགྱུར་དེ་དག་ལ་མ་གྲུབ་པའམ་ཡང་ན་མ་
ཁྱབ་པའི་ལན་འདེབས་དགོས་པས་དེ་ལྟར་ན་རྩ་འགྲེལ་གྱི་ལུང་དེ་དག་གི་
དགོངས་པ་གང་ཡིན་དང༌། ཁྱད་པར་དུ་ཕྱི་རོལ་གྱི་དོན་མེད་པར་རྣམ་ཤེས་ཡོད་
པར་མི་འགྱུར་ཞེས་བཤད་པ་ལྟ་བུ་ལ་ཕྱི་རོལ་གྱི་དོན་མེད་པར་རྣམ་ཤེས་དོན་དམ་
པར་ཡོད་པར་མི་འགྱུར་ཞེས་སྦྱར་ན་ཚིག་འགྲེལ་བཏུབ་པ་ཙམ་ཡིན་ཡང་
གཟུགས་མི་འགོག་ཅེས་དང་ཕྱི་དོན་མེད་པར་བཟུང་བ་སྐུར་འདེབས་སུ་བཤད་པ་
སོགས་ལ་དོན་དམ་གྱི་བརྡ་ཆད་སྦྱར་བའམ་ཡང་ན་འཇིག་རྟེན་པ་རྣམས་ལ་ཕྱི་
རོལ་དོན་དུ་སྣང་བ་མི་འགོག་ཅེས་ཟེར་བ་ཡིན་ཞེས་བཤད་ན་བཞད་གད་ཀྱི་རྒྱུ་ལ་
དེ་ལས་ཆེ་བ་མེད་པས་ན་གཞུང་དེ་དག་གི་འབྲུ་ཇི་ལྟར་འགྲེལ་ལེགས་པར་
གསུངས་པར་ཞུ་ཞུ།
ཞེས་པའི་བར་གྱི་བན་ལ། གོང་སྨོས་ཀྱིས་ཕལ་ཆེར་འཐུས་
པར་སེམས། གཟུགས་མི་འགོག་ཅེས་དང་། ཕྱི་དོན་མེད་པར་བཟུང་བ་སྐུར་
འདེབས་སུ་བཤད་པ་དེ་དག་ཀྱང་འཇིག་རྟེན་གྱི་སྣང་ངོར་བྱ་བྱེད་བསླུ་མེད་དུ་ཡོད་
བཞིན་མེད་པར་བཤད་ན་ཆད་པར་ལྟ་བ་དང་སྐུར་འདེབས་སུ་ཐལ་བར་གསུངས་
པ་ཡིན་ལ།དེའང་འཇིག་རྟེན་ཡོངས་གྲགས་ཀྱི་དབང་དུ་བྱས་ནས་གསུངས་པ་
མ་གཏོགས་དཔལ་ལྡན་ཟླ་བ་རང་གི་དགོངས་པ་དབང་བཙན་དུ་བྱས་ཏེ་
གསུངས་པ་ནི་གཏན་ནས་མིན་ཏེ། འཇུག་པའི་རང་འགྲེལ་ལས། དེའི་ཕྱིར་
གཞན་ལ་རག་ལས་པ་ཉིད་ཀྱི་སྒོ་ནས་བདག་གིས་ཀུན་རྫོབ་ཁས་བླངས་ཀྱི་རང་
341

དབང་དུ་ནི་མ་ཡིན་ནོ། །ཁས་ཀྱང་འཇིག་རྟེན་ཁོ་ནས་བླངས་པ་ཡིན་ཏེ། དེའི་
ཕྱིར་གང་གིས་ཁས་བླངས་པ་དེ་ཁོ་ན་ལ་ལྟོས་ནས་སེལ་བ་ན་བསལ་བར་འོས་པ་
ཡིན་ཏེ། གཞན་ལ་ལྟོས་ནས་ནི་མ་ཡིན་ནོ་ཞེས་བཤད་པ གལ་ཏེ་ཁྱོད་ལ་འཇིག་
རྟེན་མི་གནོད་ན། །འཇིག་རྟེན་ཉིད་ལྟོས་འདི་ནི་དགག་པར་གྱིས། །ཁྱོད་དང་
འཇིག་རྟེན་འདིར་ནི་རྩོད་གྱིས་དང་། །ཕྱིས་ནས་སྟོབས་ལྡན་བདག་གིས་བསྟེན་
པར་བྱ། །ཞེས་གསུངས་པའི་ཕྱིར དེས་ན་འཇིག་རྟེན་པའི་ངོར་བྱས་ནས་ཕྱི་
རོལ་གྱི་དོན་དུ་སྣང་བ་མི་འགོག་ཅེས་ཟེར་བ་ཡིན་ཞེས་བཤད་ན་བཞད་གད་ཀྱི་རྒྱུ་
དེ་ལས་ཆེ་བ་མེད་ཅེས་ཟེར་བ་བདེན་ན་འཇུག་པའི་རྩ་འགྲེལ་དེ་དག་དེ་ལས་ཀྱང་
བཞད་གད་ཀྱི་རྒྱུར་ཐལ་བར་སེམས་སོ།
དྲི་བ། ཡང་འདི་ལ་རང་དགར་སྨྲ་བ་ཁ་ཅིག་གིས་རྗེ་མི་ཕམ་པའི་
གསུང་རབ་ལ་སྲི་ཞུ་བྱེད་ཁུལ་གྱིས་དེའི་ལུགས་ལ་ཐ་སྙད་ཀྱི་སྣང་ཚུལ་ལ་ཕྱི་དོན་
འདོད་པས་ཕྱི་དོན་ཡོད་པར་བསྟན་པ་དང་མི་འགལ་ལ། ཐ་སྙད་ཀྱི་གནས་ཚུལ་
སེམས་ཙམ་དུ་འདོད་པས་སེམས་ཙམ་དུ་གསུངས་པའི་ལུང་ཡང་སྒྲས་ཟིན་ལྟར་
འགྲེལ་ཆོག་པ་དེས་ན་འདི་འདྲའི་ཞིབ་ཆ་བྱེད་པ་ཤིན་ཏུ་མཛེས་སོ་ཞེས་ཟེར་ཡང་།
དེ་ལའང་ཐ་སྙད་ཀྱི་སྣང་ཚུལ་ཟེར་བ་རིགས་པས་མཐར་བསྐྱལ་ཚེ་མ་བརྟགས་
འཇིག་རྟེན་པའི་བློའི་སྣང་ཚུལ་ལམ་སྣང་ངོར་ཕྱི་དོན་ཡོད་ཟེར་བ་ཡིན་པས་དེ་
ལྟར་ན་འཇིག་རྟེན་པ་ལ་སྣང་ན་ཡོད་པས་ཁྱབ་པ་ཁས་བླངས་ཚར་བས་ཆོས་དང་
གང་ཟག་གི་བདག་ཀྱང་ཡོད་དོ་ཞེས་ཁས་ལོང་ལ་དགེ་མཚན་དུ་སྒྲོགས་དང་གཟི་
342

བརྗིད་ཆེ་བར་འདུག། ཧ་ཧ། ཞེས་ཟེར།
ལན། དེ་ནི་དངོས་སུ་དེ་ལྟར་བཤད་མཁན་ཡོད་མེད་མ་འཚལ་
ཀྱང་ཆོས་རྗེ་མི་ཕམ་མཆོག་གི་གསུང་གི་བབ་ལས་དེ་ལྟར་འགྲེལ་ཡང་མི་འཐད་
པ་མེད་པར་སེམས་ཏེ། དམ་ཆོས་དོགས་སེལ་ལས། སེམས་ཙམ་པའི་ལུགས་
ལ་ཐ་སྙད་སྣང་ཚུལ་དང་བསྟུན་ན་ཕུང་པོ་ལྔའི་རྣམ་གཞག་ཀྱང་ཡོད། བེམ་ཤེས་
ཀྱི་རྣམ་གཞག་ཀྱང་ཡོད། ཕྱི་དོན་དང་ནང་གི་འཛིན་པའི་རྣམ་གཞག་ཀྱང་ཡོད་པ་
ལ་སོགས་སྣང་ཚུལ་ཐམས་ཅད་མ་ཉམས་པར་འཇོག་ཤེས་ཀྱི་དེ་མེད་ཅེས་སུ་ཞིག་
གིས་སྨྲས། གནས་ཚུལ་ཡང་དག་པར་དཔྱད་པའི་དབང་དུ་བྱས་ན་གཟུགས་
ལ་སོགས་པའི་བེམ་པོས་བསྡུས་པའི་ཕྱི་དོན་མེད་དེ། ཕྱི་རོལ་དོན་ནི་ཡོང་མེད་
དེ༑ ཞེས་པ་ལ་སོགས་པ་གསུངས་པ་བཞིན་ནོ། །ཞེས་གསུངས་པའི་ཕྱིར།
འོན་ཀྱང་འཇིག་རྟེན་པ་ལ་སྣང་ན་ཡོད་པས་ཁྱབ་པ་ནི་མི་འདོད་དེ། འཇུག་པར།
མི་ཤེས་གཉིད་ཀྱིས་རབ་བསྐྱོད་མུ་སྟེགས་ཅན། །རྣམས་ཀྱིས་བདག་ཉིད་ཇི་
བཞིན་བརྟགས་པ་དང་། སྒྱུ་མ་སྨིག་རྒྱུ་སོགས་ལ་བརྟགས་པ་གང༌། །དེ་དག་
འཇིག་རྟེན་ལས་ཀྱང་ཡོད་མ་ཡིན། །ཞེས་གསུངས་པའི་ཕྱིར། འཇིག་རྟེན་པ་ལ་
སྣང་ན་ཡོད་པས་ཁྱབ་པ་ཁས་བླངས་དགོས་པ་དང་། དེ་ལྟ་ན་ཆོས་དང་གང་ཟག་
གི་བདག་ཡོད་པར་ཁས་ལེན་པའི་དགེ་མཚན་སྒྲོགས་པའི་སྐྱོན་དུ་གྱུར་ན།སྟོན་
པ་བཀའ་དྲིན་ཅན་དང་། དཔལ་ལྡན་ཟླ་གྲགས་ཆོས་ཅན། ཆོས་དང་གང་ཟག་
གི་བདག་ཡོད་པར་སྒྲོག་པའི་དགེ་མཚན་ཅན་ཞེས་པའི་ཁྲེལ་དགོད་ཀྱི་ཡུལ་ཡིན་
343

པར་ཐལ། འཇིག་རྟེན་པ་ལ་སྣང་ན་ཡོད་པས་ཁྱབ་པར་ཁས་བླང་དགོས་པ་
གང་ཞིག །གང་འཇིག་རྟེན་ན་ཡོད་ན་སྟོན་པས་ཀྱང་ཡོད་པར་ཞལ་གྱིས་བཞེས་
པའི་ཕྱིར། མདོ་ལས བཅོམ་ལྡན་འདས་ཀྱིས་འཇིག་རྟེན་ང་དང་ལྷན་ཅིག་རྩོད་
ཀྱི༑ ང་ནི་འཇིག་རྟེན་དང་མི་རྩོད་དེ། གང་འཇིག་རྟེན་ན་ཡོད་པར་འདོད་པ་དེ་ནི་
ངས་ཀྱང་ཡོད་པར་བཞེད་དོ། །གང་འཇིག་རྟེན་ན་མེད་པར་འདོད་པ་དེ་ནི་ངས་
ཀྱང་མེད་པར་བཞེད་དོ། །ཞེས་གསུངས་པའི་ཕྱིར་རོ། །དོགས་སློང་གི་དྲི་བ་
ཟབ་རྒྱས་དེ་འདྲར་སྐྱེས་སྦྱངས་དམན་པའི་སྟོབས་ཀྱིས་དོན་མཐུན་གྱི་ལན་དུ་མི་
འགྱུར་མོད། རང་བློ་གོམས་པའི་སླད་དུ་གང་དྲན་སོར་མོའི་འདུ་བྱེད་ཀྱིས་ཉེས་
རིས་སུ་ཐལ་བ་ལ་མི་ཁྲེལ་བར་དག་བྱེད་ལུང་རིགས་གཙང་མས་བྱི་དོར་གནང་
བའི་གསོལ་འདེབས་ཞུའོ།
གཉིས་པ་ནི གྲུབ་མཐའ་མཛོད་ལས། ཡང་སངས་
རྒྱས་པས་དུ་བ་དེ་དུ་བ་ལས་གཞན་མེ་ལས་སྐྱེ་བར་འདོད་པས་གཞན་སྐྱེ་ཁས་
ལེན་ཅིང་། གཞན་སྐྱེད་བྱེད་དུའ ང་འདོད་ལ། མུན་པ་ལས་མེ་ལྕེ་མི་སྐྱེ་བར་
འདོད་པ་གཉིས་ལས གཞན་ལས་གཞན་སྐྱེ་ན་མེ་ལྕེ་ལས་ཀྱང་མུན་པ་སྐྱེ་བར་
ཐལ་ལ། མེ་ལྕེ་ལས་མུན་པ་མི་སྐྱེ་ན། མེ་གཞན་ལས་དུ་བ་གཞན་སྐྱེ་བར་ཡང་
མི་རིགས་པར་ཐལ་ཏེ དེ་གཉིས་ཀར་གཞན་ཡིན་པར་མཚུངས་པའི་ཕྱིར་ཞེས་
འགལ་བ་སྡུད་པའི་ཐལ་འགྱུར་ནི། འཇུག་པ་ལས། གཞན་ལ་བརྟེན་ནས་གལ་
ཏེ་གཞན་ཞིག་སྐྱེ་བར་འགྱུར་ན་ནི། འོ་ན་མེ་ལྕེ་ལས་ཀྱང་མུན་པ་མཐུག་པོ་འབྱུང་
344

བར་འགྱུར། །ཞེས་བརྗོད་དུས། ཁྱབ་པ་མ་གྲུབ་པར་རྟོགས་ན་མུན་པ་ལས་
གཞན་མེ་ལྕེ་ལས་ཀྱང་མུན་པ་མི་སྐྱེ་བའི་ཚོད་དུ། །དུ་བ་ལས་གཞན་མེ་ལས་དུ་
བ་སྐྱེ་བའང་མི་རུང་ལ་དུ་བ་ལས་གཞན་མེ་ལས་དུ་བ་སྐྱེ་ཚོད་དུ་མུན་པ་ལས་
གཞན་མེ་ལྕེ་ལས་ཀྱང་མུན་པ་སྐྱེ་བར་མགོ་མཉམ་པས་ཁྱབ་པ་གྲུབ་པར་བྱེད་དོ།།
གོ་བདེ་བར་བྱས་ན་མེ་ལྕེ་ལས་ཆོས་ཅན མུན་པ་སྐྱེ་བར་ཐལ། ཁྱོད་ལས་མུན་
པ་གཞན་མུན་པ་ལས་ཀྱང་ཁྱོད་གཞན་ཡིན་པའི་ཕྱིར་ཅེས་པའོ། །གལ་ཏེ་དུ་བ་
ལས་གཞན་དུ་གྱུར་པའི་མེ་ལྕེས་དུ་བ་བསྐྱེད་པའི་ནུས་པ་ཡོད་པས་དུ་བ་བསྐྱེད་
ལ༑ མུན་པ་ལས་གཞན་མེ་ལྕེ་ལས་མུན་པ་བསྐྱེད་པའི་ནུས་པ་མེད་པས་མི་སྐྱེའོ་
ཞེ་ན། ཁྱད་པར་དེ་བསྒྲུབ་བྱ་དང་མཚུངས་ཏེ་ཁོ་བོ་ཅག་ལ་གཞན་ལས་སྐྱེ་བ་མ་
གྲུབ་པ་བཞིན་དུ། མེ་ལས་དུ་བ་བསྐྱེད་པའི་ནུས་པ་ཡོད་ལ། མེ་ལྕེས་མུན་པ་
བསྐྱེད་པའི་ནུས་པ་མེད་པའི་ཁྱད་པར་ཉིད་ཀྱང་མ་གྲུབ་པའི་ཕྱིར་རོ་ཞེས་གཞན་
ལས་སྐྱེ་བ་དགག་པ་དང་། ཞེས་གསུངས
༈ གསུམ་པ་རྒྱུ་གཉིས་ཀ་ལས་སྐྱེ་བར་འདོད་པ་གཅེར་བུ་པ་འགོག་པ་
ལ༑ གཞུང་དོན་དང། དེ་ཀུན་མཁྱེན་དྲི་མེད་འོད་ཟེར་གྱིས་ཇི་ལྟར་བཀྲལ་
ཚུལ་གཉིས་ལས།
དང་པོ་ནི། གཉིས་ལས་སྐྱེ་བའང་རིགས་པའི་ངོ་བོ་མ་ཡིན་གང་གི་
ཕྱིར༑ ༑བཤད་ཟིན་ཉེས་པ་དེ་དག་ཐོག་ཏུ་འབབ་པ་ཡིན་ཕྱིར་རོ། །འདི་ནི་འཇིག་
རྟེན་ལས་མིན་དེ་ཉིད་དུ་ཡང་འདོད་མིན་ཏེ། །གང་ཕྱིར་རེ་རེ་ལས་ནི་སྐྱེ་བ་འགྲུབ་
345

པ་ཡོད་མ་ཡིན། །ཞེས་པ་སྟེ། གཅེར་བུ་པ་ན་རེ་བུམ་པ་དེ་རང་དང་བདག་ཉིད་
གཅིག་པའི་རྒྱུ་འཇིམ་པ་ལས་སྐྱེ་བས་བདག་ལས་སྐྱེ་ཞིང་། དབྱུག་གུ་དང་རྫ་
མཁན་སོགས་ལས་སྐྱེ་བས་གཞན་ལས་སྐྱེ་བས་དེས་ན་བདག་གཞན་གཉིས་ཀ་
ལས་སྐྱེ་བའི་ཕྱིར། བདག་གཞན་རེ་རེ་བ་ལས་སྐྱེ་བ་ལ་བརྗོད་པའི་ཉེས་པ་མེད་
དོ་ཞེ་ན། བུམ་པ་ཆོས་ཅན། གཉིས་ཀ་ལས་སྐྱེ་བའང་རིགས་པའི་ངོ་བོ་མ་ཡིན་
ཏེ༑ གང་གི་ཕྱིར་ན་དེ་ལ་བཤད་ཟིན་ཉེས་པ་དེ་དག་ཐོག་ཏུ་འབབ་པ་ཡིན་པའི་
ཕྱིར་རོ། །བཤད་ཟིན་ཉེས་པ་ཡོད་དེ། དེ་ཉིད་དེ་ལས་བྱུང་ན་ཡོན་ཏན་འགའ་
ཡང་ཡོད་མ་ཡིན། །སོགས་བདག་སྐྱེ་འགོག་པའི་རིགས་པ་དང་། གཞན་ལ་
བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །འོ་ན་མེ་ལྕེ་ལས་ཀྱང་
མུན་པ་མཐུག་པོ་འབྱུང་འགྱུར་ཞིང་། །སོགས་ཀྱི་ཕྱོགས་གཉིས་ཀའི་སྐྱོན་འབབ་
པའི་ཕྱིར། གཉིས་ཀ་ལས་སྐྱེ་བ་འདི་ནི་ཆོས་ཅན། འཇིག་རྟེན་ལས་ཀྱང་མིན་ལ་
དེ་ཉིད་དུ་ཡང་འདོད་རིགས་པ་མིན་ཏེ། གང་གི་ཕྱིར་ན་སྔར་གྱི་རིགས་པས་
བདག་གཞན་རེ་རེ་ལས་ནི་སྐྱེ་བ་འགྲུབ་པ་ཡོད་པ་མ་ཡིན་པའི་ཕྱིར། སྔར་གྱི་
རིགས་པ་ཡོད་དེ། དེ་ཕྱིར་དངོས་པོ་བདག་ལས་འབྱུང་ཞིང་རབ་ཏུ་བརྟགས་པ་
འདི༑ དེ་ཉིད་དང་ནི་འཇིག་རྟེན་དུའང་རིགས་པ་མ་ཡིན་ནོ། །ཞེས་དང་། གཞན་
ལས་སྐྱེ་བ་འཇིག་རྟེན་ལས་ཀྱང་མེད ཅེས་སོགས་སུ་གསུངས་པའི་ཕྱིར།
གཉིས་པ་ནི་གྲུབ་མཐའ་མཛོད་ལས། དེ་བཞིན་དུ་ཉེས་པ་གཉིས་ཀ་ཡོད་
པས་གཉིས་ཀ་ལས་སྐྱེ་བ་དགག་པ་དང༌། ཞེས་སོ།
346

༈ བཞི་པ་རྒྱུ་མེད་ལས་སྐྱེ་བར་འདོད་པ་རྒྱང་འཕེན་པ་དགག་པ་ལ།
གཞུང་དོན་དང་། དེ་ཀུན་མཁྱེན་ཆེན་པོས་ཇི་ལྟར་བཀྲལ་ཚུལ་གཉིས་ལས།
དང་པོ་ལའང་ངོ་བོ་ཉིད་རྒྱུར་སྨྲ་བ་དང་། འབྱུང་བཞི་རྒྱུར་སྨྲ་བ་གཉིས་
ལས༑
དང་པོ་ནི། གལ་ཏེ་རྒྱུ་མེད་ཁོ་ནར་སྐྱེ་བར་ལྟ་ཞིག་འགྱུར་ན་ནི། །དེ་ཚེ་
མཐའ་དག་རྟག་ཏུ་ཐམས་ཅད་ལས་ཀྱང་སྐྱེ་འགྱུར་ཞིང་། །འབྲས་འབྱུང་ཆེད་དུ་
འཇིག་རྟེན་འདི་ཡིས་ས་བོན་ལ་སོགས་ནི། །བརྒྱ་ཕྲག་དག་གི་སྒོ་ནས་སྡུད་པར་
བྱེད་པར་ཡང་མི་འགྱུར། །གལ་ཏེ་འགྲོ་བ་རྒྱུ་ཡིས་སྟོང་པར་གྱུར་ན་ནམ་མཁའ་
ཡི༑ ༑ཨུཏྤ་ལ་ཡི་དྲི་མདོག་ཇི་བཞིན་གཟུང་དུ་མེད་ཉིད་ན། །ཤིན་ཏུ་ཆེས་བཀྲའི་
འཇིག་རྟེན་འཛིན་པའང་ཡིན་པ་དེ་ཡི་ཕྱིར །རང་གི་བློ་བཞིན་འཇིག་རྟེན་རྒྱུ་
ལས་ཡིན་པར་ཤེས་པར་གྱིས། །ཞེས་པ་སྟེ། རྒྱང་འཕེན་པ་ན་རེ། དངོས་པོ་
རྣམས་རྒྱུ་མེད་ལས་སྐྱེ་བས་གོང་གི་སྐྱོན་རྣམས་མེད་དེ། དབང་ཕྱུག་ནག་པོའི་
གཞུང་ལས། ཉི་ཤར་ཆུ་བོ་ཐུར་དུ་འབབ་པ་དང༌།སྲན་ཟླུམ་ཚེར་མ་གཟེངས་
རིང་རྣོ་བ་དང༌། །རྒྱལ་པོའི་བུ་མོ་བལྟ་ན་སྡུག་པ་རྣམས །སུས་ཀྱང་མ་བྱས་ངོ་
བོ་ཉིད་ལས་གྲུབ། །ཅེས་བཤད་པ་ལྟར་ཡིན་ནོ་ཞེ་ན། གལ་ཏེ་དེ་ལྟར་རྒྱུ་མེད་ཁོ་
ནར་དངོས་པོ་རྣམས་སྐྱེ་བ་ལྟ་བུ་ཞིག་ཡིན་པར་འགྱུར་ན་ནི་དེའི་ཚེ་སྐྱོན་འདི་ལྟར་
ཡོད་དེ། དངོས་པོ་མཐའ་དག་ཆོས་ཅན། དུས་རྟག་ཏུ་རྒྱུ་ཡིན་མིན་ཐམས་ཅད་
ལས་ཀྱང་སྐྱེ་བར་འགྱུར་ཞིང་། འབྲས་བུ་ལོ་ཐོག་འབྱུང་བའི་ཆེད་དུ་འཇིག་རྟེན་
347

འདི་ཡིས་ས་བོན་དང་ཆུ་ལུད་འགྲེམས་པ་ལ་སོགས་པ་ནི་དཀའ་བ་བརྒྱ་ཕྲག་
དག་གི་སྒོ་ནས་ཚོང་སོ་ནམས་ཀྱིས་རྒྱུ་ནོར་གསོག་ཅིང་སྡུད་པར་བྱེད་པར་ཡང་
མི་འགྱུར་བར་ཐལ དངོས་པོ་རྣམས་རྒྱུ་མེད་ལས་འབྱུང་བར་འདོད་པའི་ཕྱིར།
གལ་ཏེ་འགྲོ་བ་རྒྱུ་ཡིས་སྟོང་པར་གྱུར་ན་སྐྱོན་གྱི་རྣམ་གཞག་འདི་ཡང་ཡོད་དེ
འགྲོ་བ་རྣམས་ཆོས་ཅན། ནམ་མཁའ་ཡི་ཨུཏྤ་ལ་ཡི་དྲི་དང་མདོག་ཇི་བཞིན་དུ་
ཚད་མས་གཟུང་དུ་མེད་པ་ཉིད་དུ་འགྱུར་བར་ཐལ། རྒྱུ་ཡིས་སྟོང་པའི་ཕྱིར།
འདོད་ན་འདོད་མི་ནུས་ཏེ།ཤིན་ཏུ་ཆེས་བཀྲ་བའམ་མང་བའི་འཇིག་རྟེན་མངོན་
སུམ་དུ་འཛིན་པའང་ཡོད་པ་ཡིན་པ་དེའི་ཕྱིར། རྒྱང་འཕེན་པ་ཆོས་ཅན། ཁྱོད་
ཀྱིས་སྔོན་པོ་འཛིན་པའི་རང་གི་བློ་སྔོན་པོ་ལས་སྐྱེ་བར་ཁས་བླངས་པ་དེ་བཞིན་དུ་
འཇིག་རྟེན་མཐའ་དག་རྒྱུ་ལས་སྐྱེ་བ་ཡིན་པར་ཤེས་པར་གྱིས་ཏེ། དངོས་པོ་ཡིན་
པའི་ཕྱིར།
གཉིས་པ་ལ། འབྱུང་བ་རགས་པར་རྨོངས་ན་ཕྲ་བ་འཇིག་རྟེན་ཕ་རོལ་
མི་རྟོགས་ཚུལ། དེ་འདྲའི་ལྟ་བ་ངན་པའི་རྟེན་དུ་འགྱུར་ཚུལ། གོང་དུ་བཀག་
པ་ལས་གཞན་པའི་འབྱུང་བ་མེད་ཚུལ་དང་གསུམ་ལས
དང་པོ་ནི། འབྱུང་བ་དེ་དག་བདག་ཉིད་གང་ཞིག་གིས་ནི་ཁྱོད་ཀྱི་བློའི།།
ཡུལ་དུ་འགྱུར་བ་དེ་ཡི་བདག་ཉིད་ཅན་ནི་མ་ཡིན་ན། །གང་ལ་ཡིད་ཀྱི་མུན་པ་
མཐུག་པོ་འདི་ཉིད་དུ་ཡོད་པ། །དེས་ནི་ཇི་ལྟར་འཇིག་རྟེན་ཕ་རོལ་ཡང་དག་
རྟོགས་པར་འགྱུར། །ཞེས་པ་སྟེ། འབྱུང་བཞི་རྒྱུར་སྨྲ་བའི་རྒྱང་འཕེན་པ་ན་རེ།
348

ཕྱི་ནང་གི་དངོས་པོ་ཐམས་ཅད་འབྱུང་བ་བཞི་ལས་འབྱུང་ཞིང་། སེམས་དང་
སེམས་བྱུང་རྣམས་ཀྱང་ཕ་མའི་ཁུ་ཁྲག་གི་འབྱུང་བཞི་ལས་གློ་བུར་དུ་འབྱུང་བ་
ཡིན་ཏེ། དཔེར་ན་འབྲས་ཆན་སོགས་ལ་ཕབ་བཏབ་པ་ལས་གློ་བུར་དུ་མྱོས་
འགྱུར་འབྱུང་བ་བཞིན། དེས་ན་འཇིག་རྟེན་སྔ་མ་དང་ཕྱི་མ་ཞེས་བྱ་བ་ནི་ནང་པ་
སངས་རྒྱས་པས་བཏགས་པ་ཙམ་ལས་མེད་དེ། ཇི་ཙམ་དབང་པོའི་སྤྱོད་ཡུལ་
བ༑ ༑སྐྱེས་བུའང་དེ་ཙམ་ཁོ་ནར་ཟད། བཟང་མོ་མང་ཐོས་གང་སྨྲས་པ། །དེ་ནི་
སྤྱང་ཀིའི་རྗེས་དང་མཚུངས །ཞེས་ཟེར། ལུང་འདིའི་གཏམ་བརྒྱུད་ནི་སྔོན་གྱི་
བྱུང་བར་རྒྱང་འཕེན་པའི་སྟོན་པ་ཞིག་གིས་རང་གི་བུ་མོ་ལ་འཁྲིག་པར་རྩོམ་ཚེ་
བུ་མོས་ལས་འབྲས་ལ་འཛོམ་པར་བརྟེན། ཚིག་རྐང་བཞི་པོ་དེ་རང་གི་བུ་མོ་
ལ་ཟེར་བ་སྟེ། བཟང་མོ་ཤཱཀྱའི་དགེ་སྦྱོང་མགོ་རེག་རྣམས་ཀྱིས་མང་དུ་སྨྲས་པ་
ནི༑ དཔེར་ན་སྔོན་དུ་ལུང་པ་ཞིག་ན་རྩིས་པ་ཞིག་ཡོད་པས་ལུང་པ་དེའི་ཡོན་
བདག་ཕྱུག་པོའི་རྒྱུ་ནོར་རྣམས་རང་ཉིད་ཀྱིས་ཐོབ་པའི་ཆེད་རྫུན་ཚིག་ནི། ཞག་པོ་
བདུན་ལ་སྤྱང་ཀིའི་འཇིགས་པ་ཡོད་པས་ལུང་པའི་མི་རྣམས་རི་ལ་འབྲོས་དགོས་
ཟེར་ནས། མི་རྣམས་བྲོས་ཚར་རྗེས་དེ་དག་གི་རྒྱུ་ནོར་ཐམས་ཅད་རྩིས་པ་རང་
གིས་ཁྱེར་བཟའ་ཆས་རྣམས་ཕྱོགས་ཕྱོགས་སུ་ཅུང་ཟད་རེ་གཏོར་སྤྱང་ཀིའི་རྗེས་
བཟོས་ནས་གྲོང་པ་ཐམས་ཅད་མགོ་གཡོགས་པ་དང་འདྲ་བ་ཡིན་འཇིག་རྟེན་སྔ་
ཕྱི་མེད་ལ་དེ་དག་ཡོད་པར་བཤད་པ་ནི་སྤྱང་ཀིའི་རྐང་རྗེས་ཀྱི་གཏམ་བརྒྱུད་ལྟར་
ཡིན་ནོ། །ཞེས་ཟེར་རོ།
1349

གཞུང་དོན་ནི། འབྱུང་བ་བཞི་པོ་དེ་དག་ཕྱི་ནང་གི་དངོས་པོ་ཀུན་གྱི་རྒྱུར་
འགྱུར་བའི་བདག་ཉིད་ཅན་དུ་ཁྱོད་རང་གི་གཞུང་ནས་བཤད་པའི་ལོག་པའིརྒྱུ་
མཚན་ཡིན་པ་གང་ཞིག་གིས་ནི་ཁྱོད་ཀྱི་བློའི་ཡུལ་དུ་གྱུར་པ་དེ་ཡི་བདག་ཉིད་ཅན་
དུ་ནི་གྲུབ་ཡོད་པ་མ་ཡིན་པས་ན། རགས་པའི་དོན་གང་ལ་ཡིད་ཀྱི་མུན་པོ་
མཐུག་པོ་ཚུལ་བཞིན་རྟོགས་མི་ནུས་པ་འདི་ཉིད་དུ་སྟེ་ཁྱོད་ལ་ཡོད་པའི་ཕྱིར།
དེས་ན་རྒྱང་འཕེན་པ་ཆོས་ཅན། ཁྱོད་ཀྱིས་ནི་ཇི་ལྟར་འཇིག་རྟེན་སྔ་མ་དང་ཕ་
རོལ་ཕྱི་མ་ཡོད་པ་ཡང་དག་པར་རྟོགས་པར་འགྱུར་ཏེ་མི་འགྱུར་བར་ཐལ།
འབྱུང་བཞི་རགས་པའི་དོན་རྟོགས་པ་ལའང་སྒྲིབ་པར་བྱེད་པའི་ཡིད་ཀྱི་མུན་པ་
མཐུག་པོ་ཁྱོད་ལ་ཡོད་པའི་ཕྱིར།
གཉིས་པ་ནི འཇིག་རྟེན་ཕ་རོལ་འགོག་པར་བྱེད་པའི་དུས་སུ་བདག་
ཉིད་ནི། །ཤེས་བྱའི་རང་བཞིན་ཕྱིན་ཅི་ལོག་ཏུ་ལྟ་བར་རྟོགས་བྱ་སྟེ། །དེ་ཡི་ལྟ་
བའི་རྣམ་པའི་རྟེན་མཚུངས་ལུས་དང་ལྡན་ཉིད་ཕྱིར །གང་ཚེ་འབྱུང་བའི་བདག་
ཉིད་ཡོད་ཉིད་ཁས་ལེན་དེ་ཚེ་བཞིན། །ཞེས་པ་སྟེ། འཇིག་རྟེན་ཕ་རོལ་འགོག་
པར་བྱེད་པའི་དུས་སུ་བདག་ཉིད་རྒྱང་འཕེན་པ་ནི་ཆོས་ཅན། ཤེས་བྱའི་རང་
བཞིན་ལ་ཕྱིན་ཅི་ལོག་ཏུ་ལྟ་བར་གྱུར་པའི་གང་ཟག་ཡིན་པར་རྟོགས་པར་བྱ་སྟེ
འཇིག་རྟེན་ཕ་རོལ་ལ་སྐུར་བ་འདེབས་པ་དེའི་ལྟ་བའི་རྣམ་པའི་རྟེན་དང་མཚུངས་
པའི་ལུས་དང་ལྡན་པ་ཉིད་ཡིན་པའི་ཕྱིར། དཔེར་ན་གང་ཚེ་འབྱུང་བའི་བདག་
ཉིད་བདེན་པར་ཡོད་པ་ཉིད་དུ་ཁས་ལེན་པ་དེའི་ཚེ་ཤེས་བྱའི་རང་བཞིན་ཕྱིན་ཅི་
350

ལོག་ཏུ་ལྟ་བའང་ཡིན་ལྟ་བའི་རྣམ་པ་དེ་དང་མཚུངས་པའི་ལུས་རྟེན་ལྡན་པ་
བཞིན་ནོ། །
སྐབས་འདིར་རྒྱང་འཕེན་པ་ལ་གནས་སྐབས་གཉིས་ཏེ། དཔེར་ན་
འབྱུང་བའི་བདག་ཉིད་བདེན་གྲུབ་ཏུ་འདོད་པ་དང་། འཇིག་རྟེན་ཕ་རོལ་ལ་སྐུར་
བ་འདེབས་པའི་གནས་སྐབས་སོ། །འཇིག་རྟེན་ཕ་རོལ་འགོག་པའི་དུས་སུ་རྒྱང་
འཕེན་པ་ཤེས་བྱའི་རང་བཞིན་ལ་ཕྱིན་ཅི་ལོག་ཏུ་ལྟ་བར་སྒྲུབ་ཚེ། འབྱུང་བ་
བདེན་པར་འདོད་པའི་དཔེ་བཀོད་དེ་མདོར་ན་དེ་གཉིས་གཅིག་ཤོས་སྒྲུབ་ཚེ་
གཅིག་ཤོས་དཔེར་བཀོད་པ་ཡིན་ནོ། །དེ་བཞིན་དུ་ཐམས་ཅད་མཁྱེན་པ་ལ་
སྐུར་བ་འདེབས་པ་དང་། དངོས་པོ་ཡོད་པར་སྨྲ་བ་དང་། དངོས་མེད། དབང་
ཕྱུག དུས། རྡུལ། རང་བཞིན། ངོ་བོ་ཉིད་སོགས་སུ་སྨྲ་བ་གང་ཡིན་ལ་ངག་
སྦྱོར་འདི་སྦྱར་བར་བྱ་སྟེ། འདི་ལྟར། རྫོགས་པའི་སངས་རྒྱས་འགོག་པར་བྱེད་
པའི་དུས་སུ་བདག་ཉིད་ནི། །ཤེས་བྱའི་རང་བཞིན་ཕྱིན་ཅི་ལོག་ཏུ་ལྟ་བར་
རྟོགས་བྱ་སྟེ། །དེ་ཡི་ལྟ་བའི་རྣམ་པའི་རྟེན་མཚུངས་ལུས་དང་ལྡན་ཉིད་ཕྱིར།།
གང་ཚེ་འབྱུང་བའི་བདག་ཉིད་ཡོད་ཉིད་ཁས་ལེན་དེ་ཚེ་བཞིན། །ཞེས་སོགས་
འདོན་པ་བསྒྱུར་ཏེ་ཡོད་མེད་སོགས་མཐར་ལྟ་ཐམས་ཅད་དགག་པར་བྱ་སྟེ
ཐམས་ཅད་མཁྱེན་པ་ལ་སྐུར་བ་འདེབས་པའི་རྒྱང་འཕེན་པ་ཆོས་ཅན ཤེས་བྱའི་
རང་བཞིན་ལ་ཕྱིན་ཅི་ལོག་ཏུ་ལྟ་བ་ཡིན་ཏེ། སྐུར་འདེབས་དེའི་ལྟ་བའི་རྣམ་པ་
དང་མཚུངས་པའི་ལུས་དང་ལྡན་པའི་ཕྱིར། དཔེར་ན། འབྱུང་བ་བདེན་པར་
351

ཡོད་པར་ཁས་ལེན་པའི་གང་ཟག་བཞིན་ནོ། །ཡང་ན་འདོད་ཆགས་དྲག་པོས་
གཟིར་བའི་གང་ཟག་ཆོས་ཅན། རང་ཡུལ་ལ་ཕྱིན་ཅི་ལོག་ཏུ་ལྟ་བའི་གང་ཟག་
ཡིན་ཏེ། ཡུལ་ལ་ཕྱིན་ཅི་ལོག་ཏུ་ལྟ་བས་འདོད་ཆགས་ཀྱིས་གཟིར་བའི་ལྟ་བ་དེ་
དང་མཚུངས་པའི་ལུས་རྟེན་ཆགས་པའི་རྣམ་འགྱུར་དང་ལྡན་པའི་ཕྱིར། དཔེར་
ན༑གང་ཚེ་ཁོང་ཁྲོ་དྲག་པོས་གཟིར་བའི་ལུས་རྟེན་མིག་དང་བཞིན་རས་དམར་
པོར་གྱུར་པ་དང་ལྡན་པ་བཞིན་ནོ། །སྐྱོན་འདི་ཁྱོད་ལའང་མཚུངས་སོ་ཞེ་ན། མ་
ཡིན་ཏེ། ཁོ་བོ་ལ་ལོག་པར་སྒྲུབ་པའི་དཔེ་མེད་པ་མ་ཟད་ཡང་དག་ཏུ་གྲུབ་སྟེ།
དཔེར་ན། འཇིག་རྟེན་ཕ་རོལ་ཡོད་པར་འདོད་པའི་དུས་སུ་བདག་ཉིད་ནི །ཤེས་
བྱའི་རང་བཞིན་དམ་པའི་དོན་ནི་ལྟ་བར་རྟོགས་བྱ་སྟེ། དེའི་ལྟ་བའི་རྣམ་པའི་
རྟེན་མཚུངས་ལུས་དང་ལྡན་ཉིད་ཕྱིར། །གང་ཚེ་བདག་མེད་རྟོགས་པར་ཁས་
ལེན་དེ་ཚེ་བཞིན། །ཞེས་བརྗོད་པར་བྱ་སྟེ། འཇིག་རྟེན་ཕ་རོལ་ཡོད་པར་འདོད་
པའི་སངས་རྒྱས་པ་ཆོས་ཅན། ཤེསབྱའི་རང་བཞིན་ལ་ཡང་དག་པར་ལྟ་བ་ཡིན་
ཏེ༑ དེའི་ལྟ་བའི་རྣམ་པའི་རྟེན་མཚུངས་ལུས་དང་ལྡན་པའི་ཕྱིར། དཔེར་ན།
གང་ཚེ་བདག་མེད་རྟོགས་པར་ཁས་ལེན་པའི་གང་ཟག་བཞིན་ནོ། །འདིར་རང་
འགྲེལ་ལས། གཏན་ཚིགས་དང་དཔེ་དག་ནི་དེ་གཉིས་ཁོ་ན་སྟེ། དེ་བཞིན་དུ་
དངོས་པོ་ཐམས་ཅད་ངེས་པ་ལ་ཡང་སྦྱར་བར་བྱའོ། །ཞེས་གསུངས་པ་ལྟར་
ཤེས་པར་བྱའོ།
གསུམ་པ་ནི། འབྱུང་བ་དེ་དག་ཇི་ལྟར་ཡོད་མིན་དེ་ལྟར་བཤད་ཟིན་ཏེ།།
352

གང་གི་ཕྱིར་ན་གོང་དུ་རང་གཞན་ལས་དང་གཉིས་ཀ་ལས། །སྐྱེ་དང་རྒྱུ་མེད་
ཐུན་མོང་དུ་ནི་བཀག་ཟིན་དེ་ཡི་ཕྱིར། །མ་བཤད་འབྱུང་བ་འདི་དག་ལྟ་ཞིག་ཡོད་
པ་མ་ཡིན་ནོ། །ཞེས་པ་སྟེ། འབྱུང་བ་དེ་དག་ཆོས་ཅན། ཇི་ལྟར་བདེན་པར་
ཡོད་དེ་བདེན་གྲུབ་མིན་པར་ཐལ། དེ་ལྟར་སྔར་བཤད་ཟིན་པའི་ཕྱིར་ཏེ རྒྱུ་
མཚན་གང་གི་ཕྱིར་ན་གོང་དུ་རང་དང་གཞན་ལས་དང་གཉིས་ཀ་ལས་སྐྱེ་བ་དང་
རྒྱུ་མེད་བཅས་ཐུན་མོང་དུ་ནི་བཀག་ཟིན་པ་དེའི་ཕྱིར། སྔར་མ་བཤད་པའི་འབྱུང་
བ་འདི་དག་ལྟ་ཞིག་བདེན་པར་ཡོད་པ་ནི་མ་ཡིན་ནོ།
\ གཉིས་པ་ནི། གྲུབ་མཐའ་མཛོད་ལས། ཡང་རྒྱང་འཕེན་པས་རྒྱུ་མེད་
པར་སྐྱེ་བར་འདོད་ཅིང་ནམ་མཁའི་ཨུ ཏྤ་ལའི་དྲི་མདོག་མ་སྐྱེས་པར་འདོད་དེ།
དེ་གཟུང་དུ་མེད་པའི་ཕྱིར་ཞེས་པ་ལའང་ཚུལ་མཚུངས་པས་དགག་པ་ནི། དེ་
ཉིད་ལས། གལ་ཏེ་འགྲོ་བ་རྒྱུ་ཡིས་སྟོང་པར་གྱུར་ན་ནམ་མཁའ་ཡི །ཨུ ཏྤ་ལ་
ཡི་དྲི་མདོག་ཇི་བཞིན་གཟུང་དུ་མེད་ཉིད་ན །ཤིན་ཏུ་ཆེས་བཀྲའི་འཇིག་རྟེན་
འཛིན་པའང་དེ་ཡི་ཕྱིར། །རང་གི་བློ་བཞིན་འཇིག་རྟེན་རྒྱུ་ལས་ཡིན་པར་ཤེས་
པར་གྱིས། །ཞེས་རྒྱུ་མེད་ལས་སྐྱེ་བར་ཁས་ལེན་ན། འཇིག་རྟེན་རྒྱུ་མེད་ཡིན་
པའི་ཕྱིར་སྣ་ཚོགས་བཀྲ་བ་མངོན་སུམ་གྱིས་གཟུང་དུ་མེད་པར་ཐལ་ཞེས་འགལ་
བ་སྡུད་པའི་ཐལ་འགྱུར་དང་། ཁྱབ་པ་མ་གྲུབ་པོ་ཞེས་རྟོགས་ན། འཇིག་རྟེན་རྒྱུ་
མེད་ཡིན་ཡང་བཀྲ་བར་སྣང་ཚོད་དུ། ནམ་མཁའི་ཨུ ཏྤ་ལའི་དྲི་མདོག་ཀྱང་རྒྱུ་
མེད་ཡིན་ཡང་མངོན་སུམ་ལ་སྣང་དགོས་ཞེས་མགོ་སྙོམས་པས་ཁྱབ་པ་བསྒྲུབ་
353

པ་དང་། དེ་ལ་གལ་ཏེ་རྒྱུ་མེད་དུ་འདྲ་ཡང་འཇིག་རྟེན་ངོ་བོ་ཡོད་པས་སྣང་ལ།
ནམ་མཁའི་ཨུཏྤ་ལའི་དྲི་མདོག་ངོ་བོ་མེད་པས་སྣང་བ་མ་ཡིན་ནོ་ཞེས་ཁྱད་པར་
འདོད་ན། ཁྱད་པར་དེ་བསྒྲུབ་བྱ་དང་མཚུངས་ཏེ། ཁོ་བོ་ཅག་ལ་རྒྱུ་མེད་ལས་
སྐྱེ་བ་མ་གྲུབ་པ་བཞིན་དུ། འཇིག་རྟེན་ངོ་བོ་ཡོད་ལ་ནམ་མཁའི་ཨུཏྤ་ལའི་དྲི་
མདོག་ངོ་བོ་མེད་པའི་ཁྱད་པར་ཡང་མ་གྲུབ་བོ་ཞེས་པས་མེད་པ་ལས་སྐྱེ་བ་
འགོག་སྟེ། ཐལ་འགྱུར་གྱིས་གྲུབ་པའི་མཐའ་ཐམས་ཅད་བཀག་ནས་རང་ལ་
སྤྲོས་པའི་གྲུབ་མཐའ་ཁས་མི་ལེན་ཏེ། རྩོད་བཟློག་ལས། གལ་ཏེ་ངས་དམ་
བཅས་འགའ་ཡོད། །དེ་ཚེ་ང་ལ་སྐྱོན་འདི་ཡོད། །ང་ལ་དམ་བཅའ་མེད་པས་ན།།
ང་ནི་སྐྱོན་མེད་ཁོ་ན་ཡིན། །ཞེས་དང་། བཞི་བརྒྱ་པ་ལས། ཡོད་དང་མེད་དང་
ཡོད་མེད་ཅེས། །གང་ལ་ཕྱོགས་ནི་ཡོད་མིན་པ། །དེ་ལ་ཡུན་ནི་རིང་པོ་ནའང་།།
ཀླན་ཀ་བརྗོད་པར་ནུས་མ་ཡིན། །ཞེས་སོགས་གསུངས
༈ གསུམ་པ་མཐའ་བཞི་སྐྱེ་མེད་གྲངས་ངེས་ཀྱིས་མཇུག་བསྡུ་བ་ནི།
གང་གི་ཕྱིར་ན་བདག་དང་གཞན་དང་གཉིས་ཀ་ལས་སྐྱེ་དང་། །རྒྱུ་ལ་མ་ལྟོས་
ཡོད་པ་མིན་པས་དངོས་རྣམས་རང་བཞིན་བྲལ། །ཞེས་པ་སྟེ། དངོས་པོ་རྣམས་
ཆོས་ཅན རང་བཞིན་གྱིས་སྐྱེ་བ་མེད་དེ། གང་གི་ཕྱིར་ན་དངོས་པོ་རྣམས་
བདག་དང་གཞན་དང་གཉིས་ཀ་ལས་སྐྱེ་བ་དང་རྒྱུ་ལ་མ་ལྟོས་པར་སྐྱེ་བ་ཡོད་པ་
མིན་པས་སོ། །ཁྱབ་པ་ཡོད་དེ། དངོས་པོ་རང་བཞིན་གྱི་སྐྱེ་བ་ཡོད་ན་མཐའ་
354

བཞི་གང་རུང་ལས་སྐྱེ་དགོས་པ་གང་ཞིག་དེ་ལྟར་མ་སྐྱེས་པས་དངོས་པོ་རྣམས་
རང་བཞིན་གྱི་སྐྱེ་བ་དང་བྲལ་བ་ཡིན་ནོ། །སྐྱེ་བ་བདེན་པར་འཛིན་པའི་བདེན་
འཛིན་ལྷན་སྐྱེས་དེ་མཐའ་བཞི་གང་རུང་ལས་སྐྱེ་བར་འཛིན་པའི་བློ་མ་ཡིན་ཀྱང་
མཐའ་བཞི་ལས་སྐྱེ་བ་ཁེགས་པས། སྐྱེ་བ་བདེན་པར་འཛིན་པའི་བདེན་འཛིན་
ལྷན་སྐྱེས་ལྡོག་ཚུལ་ནི། དེའི་ཡུལ་སྐྱེ་བ་ཡོད་ལུགས་བཙལ་ཚེ་ཡོད་ན་དེ་བཞི་
གང་རུང་གི་སྒོ་ནས་སྐྱེ་དགོས་པའི་གནད་ལ་ཐུག་པ་ཡིན་ནོ། །མདོར་ན་ཆོས་
ཀྱི་གནས་ཚུལ་ལ་སྐྱེ་བ་ཞིག་ཡོད་ན་མཐའ་བཞི་གང་རུང་ལས་སྐྱེ་དགོས། དེ་
ལས་མ་སྐྱེས་ན་བློ་མ་རིག་པའི་ངོར་སྐྱེ་བར་སྣང་བ་ཙམ་ལས་དོན་ལ་སྐྱེ་བ་མེད་
དེ་རབ་རིབ་ཅན་ལ་སྣང་བའི་སྐྲ་ཤད་བཞིན་ནོ། །དེ་ལྟར་འཇུག་པ་འདིར་ཡང་
ཡང་གསུངས་པའི་ཕྱིར་རོ།
གཉིས་པ་མ་བརྟགས་འཇིག་རྟེན་གྲགས་པས་རྩོད་པ་སྤོང་བ་ལ། ལྟ་
བས་རྟེན་འབྲེལ་གྱི་རྩ་བ་སྟོང་ཉིད་དུ་གཅོད་ཚུལ། སྟོང་ཡང་གྲགས་སྡེ་སྤྱོད་པས་
རྩོད་པ་སྤོང་ཚུལ། སྤོང་བྱེད་ལྟ་བ་དག་པའི་ཁྱད་ཆོས་བསྟན་པ་དང་གསུམ་
ལས༑
དང་པོ་ལ། འཁྲུལ་སྣང་རྟེན་འབྲེལ་གྱི་རྩ་བ་ངོས་བཟུང་བ། རྩ་བ་སྟོང་
ཉིད་དུ་མ་ཆོད་པའི་སྐྱོན་བསྟན་པ། རྩ་བ་སྟོང་ཉིད་དུ་ཆོད་པའི་ཡོན་ཏན་བསྟན་པ་
དང་གསུམ་ལས
དང་པོ་ནི། གང་གི་སྤྲིན་ཚོགས་དང་མཚུངས་གཏི་མུག་སྟུག་པོ་འཇིག་
355

རྟེན་ལ། །ཡོད་པ་དེས་ན་ཡུལ་རྣམས་ལོག་པ་དག་ཏུ་སྣང་བར་འགྱུར། །ཇི་ལྟར་
རབ་རིབ་མཐུ་ཡིས་འགའ་ཞིག་སྐྲ་ཤད་ཟླ་གཉིས་དང༌། །རྨ་བྱའི་མདོངས་དང་
སྦྲང་མ་ལ་སོགས་ལོག་པར་འཛིན་བྱེད་པ། །དེ་བཞིན་དུ་ནི་གཏི་མུག་སྐྱོན་གྱི་
དབང་གིས་མི་མཁས་པས འདུ་བྱས་ལྟ་ཞིག་སྣ་ཚོགས་བློ་གྲོས་ཀྱིས་ནི་རྟོགས་
པར་འགྱུར། །ཞེས་པ་སྟེ། དངོས་པོ་རྣམས་རང་བཞིན་གྱིས་སྐྱེ་བ་མེད་པ་ཉིད་
ཡིན་ན འོ་ན་མ་སྐྱེས་པས་སྔོན་པོ་ལ་སོགས་པ་རྣམས་ཅི་ལྟར་བཟུང་ཞེ་ན
དེ་ནི་རྒྱུ་གང་གིས་སྣང་ན་སྤྲིན་ཚོགས་དང་མཚུངས་པའི་གཏི་མུག་སྟུག་པོ་འཇིག་
རྟེན་ལ་ཡོད་པ་དེས་ན་ཡུལ་རྣམས་མེད་པ་ལ་ཡོད་པ་ལྟར་ལོག་པ་དག་ཏུ་སྣང་
བར་འགྱུར་ཏེ། དཔེ་ཇི་ལྟར་སྣང་ན་རབ་རིབ་ཀྱི་མཐུ་ཡིས་འགའ་ཞིག་ལ་སྐྲ་
ཤད་དང༌། ཟླ་བ་གཉིས་དང༌རྨ་བྱའི་མདོངས་དང་། སྦྲང་མ་འཕུར་བ་ལ་
སོགས་པ་ལྟ་བུར་ལོག་པར་འཛིན་པ། དེ་བཞིན་དུ་འགྲོ་བ་རྣམས་གཏི་མུག་གི་
སྐྱོན་གྱི་དབང་གིས་ཆོས་ཀྱི་གནས་ལུགས་ལ་མི་མཁས་པས་བསོད་ནམས་དང་
བསོད་ནམས་མིན་པ་དང་། མི་གཡོ་བའི་ལས་བསགས་ནས་འཁོར་བར་འདུས་
བྱས་ལྟ་ཞིག་སྣ་ཚོགས་པ་གཏི་མུག་གིས་བསླད་པའི་བློ་གྲོས་ཀྱིས་ནི་མཐོང་ཞིང་
རྟོགས་པར་འགྱུར་བ་ཡིན་ཏེ། མདོ་ལས། འདི་ནི་མ་རིག་པའི་རྐྱེན་གྱིས་འདུ་
བྱེད་རྣམས་དང་། །ཞེས་དང་། མ་རིག་པ་དང་རྗེས་སུ་འབྲེལ་བའི་གང་ཟག་འདི་
ནི་བསོད་ནམས་མངོན་པར་འདུ་བྱ་བ་དང་། བསོད་ནམས་མ་ཡིན་པ་མངོན་པར་
འདུ་བྱ་བ་དང་མི་གཡོ་བ་མངོན་པར་ཡང་འདུ་བྱེད་དེ། ཞེས་གསུངས་པའི་
356

ཕྱིར༑ དེ་ལ་འགྲེལ་ཚུལ་རྣམ་པ་གཉིས་ཡོད་དེ། ན 92
དང་པོ་ནི། དཔེར་ན་རབ་རིབ་ཅན་ལ་སྐྲ་ཤད་དང་ཟླ་གཉིས་སོགས་སྣང་
བ་ལྟར་བྱིས་པ་རྣམས་ལ་ཡུལ་རྣམས་བདེན་པར་གྲུབ་པ་དང་རངབཞིན་གྱིས་
གྲུབ་པ་ལྟར་དུ་སྣང་ཞིང་ཆོས་ཅན་མཐུན་སྣང་བ་ནི་སངས་རྒྱས་ལའང་སྣང་བས་
ལམ་དང་རིགས་པ་གང་གིས་ཀྱང་མི་དགག་པར་འདོད་པ་ནི་སྤྱིར་ཐུན་མོང་
ཡོངས་གྲགས་ཀྱི་བཤད་པ་དང་།
གཉིས་པ་ནི། དཔེར་ན་རབ་རིབ་ཀྱི་སྟོབས་ཀྱིས་ཡོད་པ་མ་ཡིན་ཀྱང་
སྐྲ་ཤད་སྣང་བ་ལྟར་ཀུན་རྫོབ་ཀྱི་ཆོས་རྣམས་གདོད་ནས་གྲུབ་མ་མྱོང་བ་གཞི་མེད་
རྩ་བྲལ་ཡིན་ཀྱང་གཏི་མུག་གི་སྟོབས་ཀྱིས་སྣང་བ་ཡིན་པས་སངས་རྒྱས་ཀྱི་སར་
མ་དག་པའི་སྣང་བ་མེད་ཅེས་འགྲེལ་བ་ནི་ཐུན་མིན་ངེས་དོན་གྱི་བཤད་པ་སྟེ།
གདོད་མའི་མགོན་པོ་ཀུན་མཁྱེན་ཆོས་ཀྱི་རྒྱལ་པོའི་ཞལ་སྔ་ནས། ཇི་ལྟར་དྷ་དུ་ར་
ཡིས་མྱོས་པ་ལ། ། སྣ་ཚོགས་སྣང་བ་མི་འདྲ་ཅི་ཤར་ཡང༌། །ཐམས་ཅད་འཁྲུལ་
པའི་གཟུགས་ཏེ་དོན་ལ་མེད། ། དེ་བཞིན་སེམས་འཁྲུལ་པ་ཡིས་སྦྱར་པ་ཡི། །
འགྲོ་དྲུག་འཁྲུལ་སྣང་མ་ལུས་ཇི་སྙེད་ཀུན། །མེད་སྣང་སྟོང་པའི་གཟུགས་བརྙན་
ཤེས་པར་མཛོད། །ཅེས་གསུངས་པའི་ཕྱིར། གང་ལྟར་བདེན་གྲུབ་ཏུ་སྣང་བ་
དང་སྤྱིར་ཀུན་རྫོབ་ཀྱི་སྣང་བ་གཉིས་ཀའི་རྩ་བ་གཏི་མུག་ཡིན་ཏེ འཕགས་པ་
སྣང་མེད་པ་དང་སངས་རྒྱས་ལ་ཀུན་རྫོབ་ཙམ་ཡང་མི་སྣང་བ་གོང་དུ་རང་འགྲེལ་
ལས་གསུངས་པའང་དེ་ལྟར་འགྲེལ་ཚུལ་འོག་མའི་གནད་ལ་ཐུག་པའོ།
357

འགྲེལ་ཚུལ་རྣམ་གཉིས་གཞུང་གི་གོང་འོག་རྣམས་སུ་ཤིན་ཏུ་གལ་ཆེ། དེ་ལྟར་
ཐུན་མོང་དང་ཐུན་མིན་གྱི་བཤད་པའི་གནད་མ་ཤེས་ན་གཞུང་དོན་ཕྱོགས་རེ་བ་
ཙམ་གྱིས་དྲེགས་ནས་ཆགས་སྡང་གི་སྒྲོ་སྐུར་སྣ་ཚོགས་འབྱུང་བར་སྣང་ངོ༌།
གཉིས་པ་ནི། གལ་ཏེ་གཏི་མུག་བརྟེན་ནས་ལས་འབྱུང་གཏི་མུག་མེད་
པར་ནི། མི་འབྱུང་ཞེས་བྱར་མི་མཁས་ཁོ་ནས་རྟོགས་པར་གོར་མ་ཆགས།
ཞེས་པ་སྟེ། གལ་ཏེ་ཀུན་རྫོབ་འདུས་བྱས་ཀྱི་སྣང་བ་གཏི་མུག་ལ་བརྟེན་ནས་དེའི་
སྟོབས་ལས་འབྱུང་གི་གཏི་མུག་མེད་པར་ནི་དེ་མི་འབྱུང་ཞེས་བྱར་ཆོས་ཀྱི་གནས་
ལུགས་ལ་མི་མཁས་པ་ཁོ་ནས་རྟོགས་པར་གོར་མ་ཆག་སྟེ། ཆོས་ཀུན་གདོད་
ནས་སྐྱེ་མེད་དུ་མ་རྟོགས་པའི་སྐྱོན་གྱིས་གཏི་མུག་ལ་བརྟེན་ནས་འབྱུང་བ་དང་དེ་
མེད་ན་མི་འབྱུང་བ་ལ་ཞེན་པའི་ཕྱིར།
གསུམ་པ་ནི། བློ་བཟང་ཉི་མས་མུན་པ་སྟུག་པོ་རྣམ་པར་བསལ་བ་ཡི།།
མཁས་པ་དག་ནི་སྟོང་ཉིད་ཁོང་དུ་ཆུད་ཅིང་གྲོལ་བར་འགྱུར། །ཞེས་པ་སྟེ།
གནས་ལུགས་ཀྱི་དོན་རྟོགས་པའི་བློ་བཟང་ཡེ་ཤེས་ཀྱི་ཉི་མས་ཡོད་མེད་གང་དུ་
ཞེན་པའི་མུན་པ་སྟུག་པོ་རྣམ་པར་བསལ་བ་ཡི་མཁས་པ་དག་ནི་ཆོས་ཅན།
སྟོང་ཉིད་ཁོང་དུ་ཆུད་ཅིང་རྟོགས་པའི་ཕྱིར། འཁོར་བ་ལས་གྲོལ་བར་འགྱུར་ཏེ།
རིན་ཆེན་ཕྲེང་བ་ལས། ཡོད་པ་པ་ནི་བདེ་འགྲོར་འགྲོ། །མེད་པ་པ་ནི་ངན་འགྲོར་
འགྲོ༑ ༑ཡང་དག་ཇི་བཞིན་ཡོངས་ཤེས་ཕྱིར། །གཉིས་ལ་མི་བརྟེན་ཐར་པར་
འགྱུར༑ ༑ཞེས་གསུངས་པའི་ཕྱིར་རོ།
358

གཉིས་པ་སྟོང་ཡང་གྲགས་སྡེ་སྤྱོད་པས་རྩོད་སྤོང་ལ། དོན་དམ་གྲུབ་
པའི་རྩོད་སྤོང་དང༌། ཀུན་རྫོབ་གྲུབ་པའི་རྩོད་སྤོང་གཉིས་ལས།
དང་པོ་ལ། དོན་ལ་མེད་ན་མི་སྣང་བའི་རྩོད་པ། མེད་ཀྱང་མི་སྣང་མ་
ངེས་པའི་དཔེ་དོན། སྣང་ཡང་དོན་ལ་མ་གྲུབ་པའི་དཔེ་དོན་དང་གསུམ་ལས།
དང་པོ་ནི གལ་ཏེ་དངོས་རྣམས་དེ་ཉིད་དུ་མེད་ན །ཐ་སྙད་དུ་ཡང་མོ་
གཤམ་བུ་ཇི་བཞིན། །དེ་དག་མེད་པ་ཉིད་འགྱུར་དེ་ཡི་ཕྱིར། །དེ་དག་རང་
བཞིན་གྱིས་ནི་ཡོད་པ་ཉིད། །ཅེས་པ་སྟེ། དངོས་སྨྲ་བ་ན་རེ། གཟུགས་སོགས་
རང་བཞིན་གྱིས་གྲུབ་པ་ཡོད་དེ། །གལ་ཏེ་དངོས་པོ་རྣམས་དེ་ཁོ་ན་ཉིད་དུ་སྟེ་དོན་
དམ་པར་མེད་ན་ཐ་སྙད་དུ་ཡང་མོ་གཤམ་གྱི་བུ་ཇི་ལྟ་བ་བཞིན་དུ་དེ་དག་ཀུན་རྫོབ་
ཏུ་ཡང་མེད་པ་ཉིད་དུ་འགྱུར་བར་ཐལ་ན། དེ་ལྟར་མ་ཡིན་པར་ཀུན་རྫོབ་ཏུ་ཡོད་
པ་དེའི་ཕྱིར། དེ་དག་དོན་དམ་པར་རང་བཞིན་གྱིས་ནི་ཡོད་པ་ཉིད་དོ། །ཞེས་
ཀུན་རྫོབ་ཏུ་ཡོད་པའི་སྟོབས་ཀྱིས་བདེན་པར་གྲུབ་པ་དང་བདེན་པར་མ་གྲུབ་ན་
ཀུན་རྫོབ་ཏུ་ཡོད་མི་རིགས་པ་ནི་ཕྱི་ནང་གི་དངོས་པོར་སྨྲ་བ་ཀུན་གྱི་སྙིང་ནོར་ཡིན་
ནོ༑ ༑དབུ་མ་པས་ནི་དེ་ལས་ལྡོག་སྟེ་བདེན་པར་མ་གྲུབ་པའི་སྟོབས་ཀྱིས་ཀུན་
རྫོབ་ཏུ་སྣང་བ་དང་། དེའི་སྟོབས་ཀྱིས་དོན་དམ་པར་མ་གྲུབ་པར་འདོད་པས་
དངོས་སྨྲའི་སྙིང་ནོར་གང་ཡིན་པ་དེ་དབུ་མ་པའི་ངན་སྐྱུགས་སུ་གྱུར་པ་ཡིན་ནོ།།
གཉིས་པ་ནི། གང་དག་རབ་རིབ་ཅན་སོགས་ཡུལ་གྱུར་པ། ། སྐྲ་ཤད་
ལ་སོགས་དེ་དག་མ་སྐྱེས་པས། །རེ་ཞིག་དེ་དག་ཉིད་ལ་བརྩད་བྱ་སྟེ། །ཕྱི་ནས་
359

མ་རིག་རབ་རིབ་རྗེས་འབྲེལ་ལའོ། །གལ་ཏེ་རྨི་ལམ་དྲི་ཟའི་གྲོང་ཁྱེར་བཅས།།
སྨིག་རྒྱུའི་ཆུ་དང་མིག་འཕྲུལ་གཟུགས་བརྙན་སོགས། །སྐྱེ་མེད་མཐོང་ན་ཡོད་
ཉིད་མིན་མཚུངས་ཀྱང་། །ཁྱོད་ལ་ཇི་ལྟར་དེར་འགྱུར་དེ་མི་རིགས། །དེ་ཉིད་དུ་
འདི་ཇི་ལྟར་སྐྱེ་མེད་ཀྱང་། །མོ་གཤམ་བུ་ལྟར་གང་ཕྱིར་འཇིག་རྟེན་གྱི། །མཐོང་
བའི་ཡུལ་དུ་མི་འགྱུར་མ་ཡིན་པ། །དེ་ཡི་ཕྱིར་ན་སྨྲ་འདི་མ་ངེས་པའོ། །ཞེས་པ་
སྟེ གང་དག་རབ་རིབ་ཅན་ལ་སོགས་པའི་ཡུལ་དུ་གྱུར་པ་སྐྲ་ཤད་ལ་སོགས་པ་
དེ་དག་དང་མོ་གཤམ་གྱི་བུ་མ་སྐྱེས་པར་མཚུངས་པས་ན། ཁྱེད་ཅག་གིས་ཡོད་
པ་མིན་པའི་སྐྲ་ཤད་ནི་མཐོང་ལ་མོ་གཤམ་བུ་མ་མཐོང་བ་ཅི་ཡིན་ཞེས། རེ་
ཞིག་རབ་རིབ་ཅན་དེ་དག་ཉིད་ལ་བརྩད་པར་བྱ་འོས་ཏེ། ཕྱིས་ནས་མ་སྐྱེས་
པའི་གཟུགས་སོགས་ནི་མཐོང་ལ་མོ་གཤམ་བུ་མ་མཐོང་བ་ཅི་ཡིན་ཞེས་མ་རིག་
པའི་རབ་རིབ་ཀྱིས་བློ་མིག་བསྒྲིབས་ཤིང་རྗེས་སུ་འབྲེལ་བ་ལ་བརྩད་པར་བྱའོ།།
དེར་མ་ཟད་རིགས་པ་གཞན་ཡང་གལ་ཏེ་རྨི་ལམ་གྱི་རྟ་གླང་དང་། དྲི་ཟའི་གྲོང་
ཁྱེར་དང་བཅས་པ་དང་། སྨིག་རྒྱུའི་ཆུ་དང་། མིག་འཕྲུལ་གྱི་སྐྱེས་པ་བུད་མེད་
དང་༑ གཟུགས་བརྙན་སོགས་སྐྱེ་བ་མེད་ཀྱང་མིག་ཤེས་མངོན་སུམ་གྱིས་
མཐོང་ན་དེ་དག་དང་མོ་གཤམ་བུ་ཡོད་པ་ཉིད་མིན་པར་མཚུངས་ཀྱང་། ཁྱོད་
ལ་ཇི་ལྟར་རྨི་ལམ་སོགས་ནི་མཐོང་ལ་ཤེས་པའི་ཡུལ་དེར་གྱུར་ལ་མོ་གཤམ་བུ་
དེ་མཐོང་བའི་ཡུལ་དུ་མི་རིགས་པ་ཅི་ཡིན་ཞེས་རང་གིས་རང་ལ་རྩོད་དང་ཕྱིས་
ནས་དབུ་མ་པ་དང་རྩོད་ཆོག་གོ །དེས་ན་དེ་ཁོ་ན་ཉིད་དུ་གཟུགས་སོགས་ཀུན་
360

རྫོབ་ཀྱི་ཆོས་འདི་དག་ཆོས་ཅན། ཇི་ལྟར་རྨི་ལམ་ལ་སོགས་པ་ལྟར་སྐྱེ་བ་མེད་
ཀྱང་༑ མོ་གཤམ་གྱི་བུ་ལྟར་གང་ཕྱིར་འཇིག་རྟེན་གྱི་མཐོང་བའི་ཡུལ་དུ་མི་
འགྱུར་བ་མ་ཡིན་པ་དེ་ཡི་ཕྱིར་ན ཁྱོད་ཀྱིས། གལ་ཏེ་དངོས་རྣམས་དེ་ཉིད་དུ་
མེད་ན། །ཐ་སྙད་དུ་ཡང་མོ་གཤམ་བུ་ཇི་བཞིན། །ཞེས་སྨྲ་བ་འདི་ཁྱབ་པ་མ་ངེས་
པ་ཡིན་ཏེ། བཤད་མ་ཐག་པའི་སྐྲ་ཤད་དང་རྨི་ལམ་གྱི་ཡུལ་རྣམས་མོ་གཤམ་གྱི་
བུ་ལྟར་སྐྱེ་བ་མེད་ཀྱང་མཐོང་བ་ཡོད་པའི་ཕྱིར་རོ། །དེས་ན་ཡོད་པ་མིན་ཀྱང་
རབ་རིབ་ཅན་ལ་སྐྲ་ཤད་སྣང་བ་ལྟར་གཏི་མུག་ཅན་ལ་གཟུགས་སོགས་སྣང་རབ་
རིབ་མེད་པ་ལ་སྐྲ་ཤད་མི་སྣང་བ་ལྟར་འཕགས་པ་སྣང་བ་མེད་པའི་སྤྱོད་ཡུལ་
མངའ་བ་རྣམས་ལ་ཀུན་རྫོབ་ཀྱང་མི་སྣང་བས། དོན་དུ་ཀུན་རྫོབ་ཀྱི་ཆོས་དང་
སྐྲ་ཤད་མོ་གཤམ་བུ་གསུམ་གྲུབ་མ་གྲུབ་ཀྱི་ཁྱད་པར་རུས་སྦལ་གྱི་སྤུའི་འགྲན་
ཟླར་གྱུར་པ་ཁོ་ནར་སེམས་ཏེ། ཁོ་བོའི་ཡབ་རྗེ་སྨྱོ་ཤུལ་མཁན་རིན་པོ་ཆེ་
འཇམ་དབྱངས་རྡོ་རྗེས། ཀྱེ་ཧོ་གྲོགས་དག་ངོ་མཚར་ལྟད་མོ་ལ་གཟིགས་
དང༌༑ ༑ ཡེ་ནས་བཅིངས་གྲོལ་ལས་འདས་ཆོས་ཉིད་ཀྱི་ཐང་ན། །མོ་གཤམ་བུ་
ཡིས་སྒྱུ་མའི་གླང་ཆེན་ལ་བཞོན་ཏེ། ནམ་མཁའི་མེ་ཏོག་ཐོད་འཕྱང་གླུ་གར་ལ་
ཆས་བྱུང་། །སྣང་སྲིད་ཆོས་སྐུའི་རྒྱལ་པོའི་ཡོ་ལངས་ཀྱི་གར་ལ།། ཀུན་རྟོག་བློ་
ཡི་གྲུབ་མཐའི་རི་མོ་འདི་སུས་བཀོད། །འཁོར་འདས་སྒྱུ་མའི་ལྟད་མོ་འདི་ཉིད་
ལ་ངོ་མཚར། ཞེས་གསུངས་པ་ལྟར་རོ།
ོ གསུམ་པ་ནི མོ་གཤམ་བུ་ལ་རང་གི་བདག་ཉིད་ཀྱིས། །སྐྱེ་བ་དེ་ཉིད་
361

དུ་མེད་འཇིག་རྟེན་དུའང་། །ཡོད་མིན་དེ་བཞིན་དངོས་འདི་ཀུན་ངོ་བོ། །ཉིད་
ཀྱིས་འཇིག་རྟེན་དེ་ཉིད་དུ་མ་སྐྱེས། །དེ་ཕྱིར་འདི་ལྟར་སྟོན་པས་ཆོས་རྣམས་
ཀུན༑ ༑གདོད་ནས་ཞི་ཞིང་སྐྱེ་བྲལ་རང་བཞིན་གྱིས། །ཡོངས་སུ་མྱ་ངན་འདས་
པ་གསུངས་གྱུར་པ། །དེ་ཕྱིར་རྟག་ཏུ་སྐྱེ་བ་ཡོད་མ་ཡིན། །ཞེས་པ་སྟེ། མོ་
གཤམ་བུ་ལ་རང་གི་བདག་ཉིད་ཀྱིས་སྐྱེ་བ་དེ་ཁོ་ན་ཉིད་དུ་མེད་པ་མ་ཟད་འཇིག་
རྟེན་ཐ་སྙད་དུའ ང་ཡོད་པ་མིན་པ་དེ་བཞིན་དུ་གཟུགས་སོགས་ཀྱི་དངོས་པོ་འདི་
ཀུན་ངོ་བོ་ཉིད་ཀྱིས་འཇིག་རྟེན་ཐ་སྙད་དང་དེ་ཁོ་ན་ཉིད་དུ་མ་སྐྱེས་པས་སོ།
རྒྱུ་མཚན་དེའི་ཕྱིར་འདི་ལྟར་སྟོན་པས་ཆོས་རྣམས་ཀུན་ཡེ་གདོད་མ་ནས་སྤྲོས་པ་
ཉེ་བར་ཞི་ཞིང་སྐྱེ་འགག་སོགས་སྤྲོས་མཐའ་བརྒྱད་དང་བྲལ་བའི་རང་བཞིན་
གྱིས་ཡོངས་སུ་མྱ་ངན་ལས་འདས་པར་གསུངས་པར་གྱུར་པ་རིགས་ཤིང་འཐད་
པ་ཡིན་པ་དེའི་ཕྱིར་རྟག་ཏུ་སྐྱེ་བ་ཡོད་པ་མ་ཡིན་ནོ། །ཚིག་འདིས་དབུ་མ་ཐལ་
འགྱུར་བའི་ཐུན་མིན་གྱི་གྲུབ་མཐའ་སྟོན་ཏེ གཟུགས་སོགས་དཔྱད་ཚེ་བདེན་པ་
གཉིས་ཀར་སྐྱེ་བ་དང་བྲལ་བ་གཞི་མེད་རྩ་བྲལ་མྱ་ངན་ལས་འདས་པར་གསུངས་
པའི་ཕྱིར། དྭགས་བརྒྱུད་སྒྲུབ་པའི་ཤིང་རྟ་ལས་ཀྱང་། ཁྱེད་ཅག་དབུ་མ་པས་
རྒྱུ་མེད་ལས་དངོས་ཆོས་སྐྱེ་བ་བཀག་ནས་རྟེན་འབྲེལ་གྱི་སྐྱེ་བ་ཐ་སྙད་དུ་སྨྲའོ་
ཞེས་པའང་རྟེན་འབྲེལ་ལ་ཚིག་གི་རྫུན་རིབ་ཀྱིས་རྒྱབ་གཡོར་ནས་དོན་ལ་ཐ་སྙད་
པའི་སྐྱེ་འགག་གི་སྐྱེ་བའི་དངོས་པོ་ལ་དེ་ལྟར་ཞེན་པའི་དངོས་འཛིན་གྱི་འཁོན་
ནད་གཏོང་དུ་མི་འདོད་པར་དབུ་མ་པའིམཐོ་གྲལ་སྙེགས་པར་བྱེད་པའི་ཟོལ་དུ་
362

གོར་མ་ཆག་ནའང་། བདེན་པ་གཉིས་ཀར་དཔྱད་པ་ན་རྟེན་འབྲེལ་གྱི་སྐྱེ་འགག་
གི་དངོས་པོ་ཡོད་པར་སུ་སྨྲ་བ་དེ་དག་དངོས་སྨྲ་བའོ་ཞེས་སློབ་དཔོན་ཟླ་བའི་
ཞབས་ཀྱིས་བཞེད་པ་ཙམ་ལས་དཔྱད་ཚེ་མཐར་འཛིན་གྱི་སྐྱེ་སོགས་བཀག།
རྟེན་འབྲེལ་གྱི་སྐྱེ་སོགས་མ་བཀག་ཅེས་པ་ནི། དཔྱད་ཚེ་འདུས་བྱས་ཀྱི་སྒྲ་མི་
རྟག་པར་སྒྲུབ། འདུས་མ་བྱས་ཀྱི་སྒྲ་དེར་མི་སྒྲུབ་བོ་ཞེས་སྨྲས་པ་ལྟར་སྙིང་པོ་ཅི་
ཞིག་ཡོད། ཅེས་གསུངས་པ་ལྟར་རོ། །དབུ་མ་རང་རྒྱུད་པས་ནི། ཇི་ལྟར་
མཐོང་ཐོས་ཤེས་པ་དག །འདི་ནི་དགག་པར་བྱ་མིན་ཏེ། །འདིར་ནི་སྡུག་བསྔལ་
རྒྱུར་གྱུར་པ། །བདེན་པར་རྟོག་པ་བཟློག་བྱ་ཡིན། །ཞེས་གསུངས་པ་ལྟར།
དོན་དཔྱོད་རིགས་པས་དོན་དམ་པར་སྐྱེ་བ་བཀག་ཀྱང་ཐ་སྙད་དུ་སྐྱེ་བ་མི་བཀག་
གོ ༑
༈ གཉིས་པ་ཀུན་རྫོབ་གྲུབ་པའི་རྩོད་སྤོང་ལ། ཀུན་རྫོབ་རང་བཞིན་
མེད་ཀྱང་སྣང་བའི་དཔེ་བསྟན་པ མཐའ་བཞིའི་སྐྱེ་བ་མེད་ཀྱང་རྟེན་འབྱུང་གི་
སྐྱེ་བ་བསྟན་པ་གཉིས་ལས།
དང་པོ་ནི། བུམ་སོགས་འདི་དག་དེ་ཉིད་དུ་མེད་ཅིང་། །འཇིག་རྟེན་རབ་
ཏུ་གྲགས་པར་ཡོད་ཇི་བཞིན། །དེ་བཞིན་དངོས་པོ་ཐམས་ཅད་འགྱུར་བས་ན།།
མོ་གཤམ་བུ་དང་མཚུངས་པར་ཐལ་མི་འགྱུར །ཞེས་པ་སྟེ། རང་སྡེ་བྱེ་སྨྲ་དང་
ལུང་གི་རྗེས་འབྲངས་པའི་མདོ་སྡེ་པ་དག། དངོས་པོ་རྣམས་དོན་དམ་པར་མེད་
ན་ཐ་སྙད་དུ་ཡང་མེད་པར་འགྱུར་རོ་ཞེས་བརྒལ་དུ་མེད་དེ། ཁྱེད་ལྟར་ནའང་
363

བུམ་པ་དང་ནགས་ཚལ་ལ་སོགས་པ་འདི་དག་རགས་པ་བཏགས་ཡོད་ཡིན་པའི་
ཕྱིར་དོན་དམ་པར་དེ་ཉིད་དུ་མེད་ཅིང་འཇིག་རྟེན་རབ་ཏུ་གྲགས་པར་ཡོད་ཅེས་
འདོད་པ་ཇི་ལྟ་བ་བཞིན་ཏེ། མཛོད་ལས། གང་ལ་བཅོམ་དང་བློ་ཡིས་གཞན།།
བསལ་ན་དེ་བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་
ཡོད་བཞིན་ནོ། །ཞེས་རགས་པ་རྣམས་དོན་དམ་པར་མེད་ཀྱང་ཀུན་རྫོབ་ཏུ་ཡོད་
པར་ཁས་བླངས་པ་དེ་བཞིན་དུ། དངོས་པོ་ཐམས་ཅད་དཔྱད་ན་མ་གྲུབ་ཀྱང་མ་
བརྟགས་འཇིག་རྟེན་གྲགས་ངོར་སྣང་བར་འགྱུར་བས་ན། མེད་ན་མི་སྣང་བས་
ཁྱབ་པ་པ་མོ་གཤམ་བུ་དང་མཚུངས་པར་ཐལ་བར་ཅི་ལ་འགྱུར་ཏེ་མི་འགྱུར་རོ།།
ཁོ་ན་རེ་མི་མཚུངས་ཏེ བུམ་སོགས་གདགས་པའི་རྟེན་འབྱུང་བཞི་རྫས་སུ་ཡོད་
པས༑ རྒྱུ་དེས་བུམ་པར་བཏགས་པ་དེ་ཀུན་རྫོབ་ཏུ་ཡོད་པར་འཐད་ཀྱང་། དབུ་
མ་པ་ལྟར་ཆོས་ཐམས་ཅད་བཏགས་ཙམ་གྱི་ཆ་ལས་དེའི་རྒྱུ་རྫས་སུ་མ་གྲུབ་པའི་
ཕྱིར༑ དངོས་པོ་ཐམས་ཅད་མོ་གཤམ་བུ་ལྟར་ཐལ་བའི་ཉེས་པ་མི་ལྡོག་སྙམ་ན།
གདགས་པའི་རྒྱུ་རྫས་སུ་གྲུབ་པའང་མི་རིགས་ཏེ། བརྒྱ་པ་ལས། གཟུགས་ལ་
སོགས་པ་མ་གཏོགས་པར། །ཇི་ལྟར་བུམ་པ་ཡོད་མིན་ལྟར། །དེ་བཞིན་རླུང་
སོགས་མ་གཏོགས་པར། །གཟུགས་ཀྱང་ཡོད་པ་མ་ཡིན་ན། །ཞེས་གསུངས་པ་
ལྟར་རོ། །དེས་ན་བཏགས་ཡོད་ཀ་བ་སོགས་ལ་བརྟེན་ནས་ཁྱིམ་དུ་བཏགས་པ་
དང་༑ བཏགས་ཡོད་ཤིང་ལ་བརྟེན་ནས་ནགས་ཚལ་དུ་བཏགས་པ་སོགས་
ཤེས་པར་བྱའོ། །
364
ངས

གཉིས་པ་ནི། གང་ཕྱིར་རྒྱུ་མེད་པ་དང་དབང་ཕྱུག་གི །རྒྱུ་ལ་སོགས་དང་བདག་
གཞན་གཉིས་ཀ་ལས། །དངོས་རྣམས་སྐྱེ་བར་འགྱུར་བ་མ་ཡིན་པ། །དེ་ཕྱིར་
བརྟེན་ནས་རབ་ཏུ་སྐྱེ་བར་འགྱུར། །ཞེས་པ་སྟེ རྒྱུ་མཚན་གང་གི་ཕྱིར་དངོས་
པོ་རྣམས་རྒྱུ་མེད་པ་དང་དབང་ཕྱུག་གི་རྒྱུ་ལ་སོགས་པ་དང་བདག་གཞན་གཉིས་
ཀ་ལས་དངོས་པོ་རྣམས་སྐྱེ་བར་འགྱུར་བ་མ་ཡིན་པ་དེའི་ཕྱིར། དངོས་པོ་རྣམས་
ཆོས་ཅན། འཁྲུལ་སྣང་ཙམ་དུ་རྒྱུ་རྐྱེན་ལ་བརྟེན་ནས་རབ་ཏུ་སྐྱེ་བར་འགྱུར་ཏེ
འཁྲུལ་སྣང་ཙམ་དུ་སྐྱེ་བ་གང་ཞིག་མཐའ་བཞི་ལས་མ་སྐྱེས་པའི་ཕྱིར། རྩ་ཤེས་
ལས༑ བྱེད་པོ་ལས་ལ་བརྟེན་བྱས་ཤིང་། །ལས་ཀྱང་བྱེད་པོ་དེ་ཉིད་ལ། །བརྟེན་
ནས་འབྱུང་བ་མ་གཏོགས་པར། །གྲུབ་པའི་རྒྱུ་ནི་མ་མཐོང་ངོ་། །ཞེས་དང་།
རིན་ཆེན་ཕྲེང་བ་ལས། འདི་ཡོད་པས་ན་འདི་འབྱུང་དཔེར། །རིང་པོ་ཡོད་ན་
ཐུང་ངུ་བཞིན །འདི་སྐྱེས་པས་ན་འདི་སྐྱེ་དཔེར །མར་མེ་བྱུང་བས་འོད་
བཞིན་ནོ། །ཞེས་སོ། །
གསུམ་པ། སྤོང་བྱེད་ལྟ་བ་དག་པའི་ཁྱད་ཆོས་བསྟན་པ་ལ། ལྟ་བའི་
དངོས་རྒྱུ་རྟེན་འབྲེལ་རིགས་པའི་ཆེ་བ་བརྗོད་པ ལྟ་བའི་ངོ་བོ་ངོས་བཟུང་བ
ལྟ་བ་མེད་པའི་ཉེས་དམིགས་བསྟན་པ། ལྟ་བའི་ཕན་ཡོན་བསྟན་པ། ལྟ་
བའི་ཆེད་དུ་དཔྱད་ཀྱང་སྐྱོན་མེད་ཚུལ། ལྟ་བའི་བསམ་པ་ཆགས་སྡང་གི་སྐྱོན་
བསྟན་པ། ལྟ་བའི་ཀུན་སློང་ཆགས་སྡང་མེད་པའི་ཡོན་ཏན་བསྟན་པ་དང་བདུན་
ལས༑
365

དང་པོ་ནི། གང་ཕྱིར་དངོས་པོ་བརྟེན་ནས་རབ་འབྱུང་བས། །རྟོག་པ་
འདི་དག་བརྟག་པར་མི་ནུས་པ དེ་ཕྱིར་བརྟེན་འབྱུང་རིགས་པ་འདི་ཡིས་ནི།།
ལྟ་ངན་དྲྭ་བ་མཐའ་དག་གཅོད་པར་བྱེད། །ཅེས་པ་སྟེ། གང་ཕྱིར་དངོས་པོ་
རྣམས་འདི་ཡོད་པ་ལས་འདི་འབྱུང་སོགས་ཀྱི་རིགས་པས་བརྟེན་ནས་རབ་ཏུ་
བྱུང་བ་ཙམ་དུ་རྟོགས་པས། དངོས་འཛིན་གྱི་རྟོག་པ་འདི་དག་དོན་དམ་དུ་མ་ཟད་
ཐ་སྙད་དུ་ཡང་ཡོད་པར་བརྟག་པར་མི་ནུས་པ་དེའི་ཕྱིར རྟེན་འབྱུང་གི་
རིགས་པ་འདི་ཡིས་ནི་ལྟ་བ་ངན་པའི་འཆིང་བྱེད་ཀྱི་དྲྭ་བ་མཐའ་དག་གཅོད་དེ་
སྟོང་ཉིད་རྟོགས་པར་བྱེད་པ་ཡིན་ཏེ། མདོ་ལས། གང་ཞིག་རྐྱེན་ལས་སྐྱེས་པ་
འདི་མ་སྐྱེས། །དེ་ལ་སྐྱེ་བའི་རང་བཞིན་ཡོད་མ་ཡིན །རྐྱེན་ལ་རག་ལས་གང་
དེ་སྟོང་པར་བཤད། །གང་ཞིག་སྟོང་ཉིད་ཤེས་དེ་བག་ཡོད་ཡིན ཞེས་སོ།
གཉིས་པ་ནི། རྟོག་རྣམས་དངོས་པོ་ཡོད་ན་འགྱུར་བ་སྟེ། །དངོས་པོ་ཇི་
ལྟར་མེད་པར་ཡོངས་དཔྱད་ཟིན། །དངོས་པོ་མེད་པར་འདི་རྣམས་མི་འབྱུང་
དཔེར༑ ༑བུད་ཤིང་མེད་པར་མེ་ཡོད་མིན་དེ་བཞིན། །ཞེས་པ་སྟེ། དངོས་འཛིན་
གྱི་རྟོག་པ་རྣམས་ཡུལ་དངོས་པོ་ཡོད་ན་འབྱུང་བར་འགྱུར་བ་སྟེ། འོན་ཀྱང་
དངོས་པོ་རྣམས་ཇི་ལྟར་གྲུབ་པ་མེད་པར་མེད་སྣང་སྟོང་པའི་རང་གཟུགས་ཙམ་
ཡིན་པར་ཡོངས་སུ་དཔྱད་ཟིན་པས་རྒྱུ་དངོས་པོ་མེད་པར་ཡུལ་ཅན་རྟོག་པ་འདི་
རྣམས་མི་འབྱུང་སྟེ དཔེར་ན་བུད་ཤིང་མེད་པར་མེ་ཡོད་པ་མིན་པ་དེ་བཞིན་
ནོ༑ ༑འདིས་ནི་དབུ་མའི་ལྟ་བའི་ངོ་བོ་ངོས་བཟུང་བ་སྟེ། འདིའི་ཐད་རང་འགྲེལ་
366

ལས༑ གང་གི་ཕྱིར་ཇི་སྐད་བཤད་པའི་རིགས་པས་དངོས་པོ་སྲིད་པ་རྣམ་པ་
ཐམས་ཅད་དུ་ཡོད་པ་མ་ཡིན་པ་དེ་ཉིད་ཀྱི་ཕྱིར། རྣལ་འབྱོར་པ་འཕགས་པའི་
ལམ་མངོན་དུ་མཛད་པར་གྱུར་བས་མ་གཟིགས་པའི་ཚུལ་གྱིས་དེ་ཁོ་ན་ཉིད་
གཟིགས་པ་དག་གིས་ཆོས་གང་ལ་ཡང་དངོས་པོ་རྡུལ་ཙམ་ཡང་མི་དམིགས་
ཤིང་སོགས་གསུངས་པས་མདོར་ན གང་ཚེ་སྐྱེ་མེད་དེ་ཉིད་ཡིན་ཞིང་བློ་ཡང་
སྐྱེ་བ་དང་བྲལ་བ །ཞེས་པ་ལྟར་ཡུལ་གྱི་དམིགས་པ་དངོས་དངོས་མེད་ཀྱི་རྣམ་
པ་གང་ཡང་མ་གྲུབ་པས་ཡུལ་ཅན་རྟོག་པའང་ཞི་ནས་གང་ཡང་མཐོང་བ་མེད་པ་
ཙམ་ལ་ཆོས་དབྱིངས་རྟོགས་པའི་བརྡ་མཛད་པ་ཡིན་ནོ། །
གསུམ་པ་ནི། སོ་སོའི་སྐྱེ་བོ་རྣམས་ནི་རྟོག་པས་བཅིངས། །ཞེས་པ་སྟེ།།
སོ་སོའི་སྐྱེ་བོ་རྣམས་ནི་ཆོས་ཅན། མཐར་འཛིན་གྱི་རྟོག་པས་བཅིངས་ཏེ
གནས་ལུགས་ཀྱི་དོན་རྟོགས་པའི་ལྟ་བ་རྒྱུད་ལ་མ་སྐྱེས་པའི་ཕྱིར།
བཞི་པ་ནི མི་རྟོག་རྣལ་འབྱོར་པ་ནི་གྲོལ་བར་འགྱུར། །རྟོག་རྣམས་
ལོག་པར་གྱུར་པ་གང་ཡིན་དེ། །རྣམ་པར་དཔྱོད་པའི་འབྲས་བུར་མཁས་རྣམས་
གསུངས༑ ༑ཞེས་པ་སྟེ། ཡུལ་ཡུལ་ཅན་གང་ལའང་མི་རྟོག་པའི་རྣལ་འབྱོར་
པ་རྣམས་ནི་ཆོས་ཅན། འཁོར་བ་ལས་གྲོལ་བར་འགྱུར་ཏེ། དབུ་མའི་ལྟ་བ་རྒྱུད་
ལ་སྐྱེས་པས་སོ། །ཡོད་མེད་དུ་འཛིན་པའི་རྟོག་པ་རྣམས་ལོག་པར་གྱུར་པ་གང་
ཡིན་པ་དེ་ནི་ཆོས་ཅན། དབུ་མའི་གཞུང་ལུགས་ལ་ཚུལ་བཞིན་རྣམ་པར་དཔྱོད་
པའི་འབྲས་བུར་གྱུར་པ་ཡིན་ཏེ། དེ་ལྟར་མཁས་པ་རྣམས་ཀྱིས་གསུངས་པའི་
367

ཕྱིར༑ སློབ་དཔོན་གྱིས། འདིར་ནི་ཡོད་ཉིད་འགོག་པ་སྟེ །མེད་ཉིད་ཡོངས་སུ་
འཛིན་པ་མིན། །ནག་པོ་མིན་ཅེས་སྨྲས་པ་ན། །དཀར་པོ་ཡིན་ཅེས་མ་བརྗོད་
བཞིན༑ ༑ཞེས་པའི་ཚུལ་གྱིས་རྣམ་རྟོག་ལོག་པ་ཡིན་ནོ།
ལྔ་པ་ནི། བསྟན་བཅོས་ལས་དཔྱད་རྩོད་ལ་ཆགས་པའི་ཕྱིར། །མ་
མཛད་རྣམ་གྲོལ་ཕྱིར་ན་དེ་ཉིད་བསྟན། །གལ་ཏེ་དེ་ཉིད་རྣམ་པར་བཤད་པ་ན།།
གཞན་གཞུང་འཇིག་པར་འགྱུར་ན་ཉེས་པ་མེད། །ཅེས་པ་སྟེ། སློབ་དཔོན་གྱིས་
དབུ་མའི་བསྟན་བཅོས་ལས་རིགས་པ་དུ་མས་དཔྱད་པ་མཛད་པ་ནི་ཆོས་ཅན
རྩོད་པ་ལ་ཆགས་པའི་ཕྱིར་མ་མཛད་དེ། ལུས་ཅན་རྣམས་རྣམ་པར་གྲོལ་བ་ཐར་
པ་ཐོབ་པའི་ཕྱིར་ན་དམིགས་མེད་ཐུགས་བརྩེ་ཆེན་པོས་དེ་ཁོ་ཉིད་ཀྱི་གནས་
ལུགས་བསྟན་པ་ཡིན་པའི་ཕྱིར། གལ་ཏེ་དེ་ཁོ་ན་ཉིད་ཀྱི་གནས་ལུགས་ཟབ་མོ་
རྣམ་པར་བཤད་པ་ན། གཞན་དངོས་པོར་ལྟ་བའི་ལུགས་འཛིན་པའི་གཞུང་
ལུགས་རྣམས་འཇིག་པར་འགྱུར་ནའང་ཉེས་པ་མེད་དེ། འཁོར་བ་ལས་ཐར་བའི་
ཐབས་ཟབ་མོ་བསྟན་པ་ཡིན་པའི་ཕྱིར། བཞི་བརྒྱ་པ་ལས། ཆོས་འདི་དེ་བཞིན་
གཤེགས་རྣམས་ཀྱིས། རྩོད་པ་མཛད་ཕྱིར་གསུངས་མ་ཡིན། །འོན་ཀྱང་མེ་
ཡིས་བུད་ཤིང་ལྟར།།འདི་ཡིས་ཕས་ཀྱི་རྒོལ་བ་བསྲེགས། །ཞེས་པ་ལྟར་རོ།
དྲུག་པ་ནི། རང་གི་ལྟ་ལ་ཆགས་དང་དེ་བཞིན་དུ། །གཞན་གྱི་ལྟ་ལ་
འཁྲུག་གང་རྟོག་པ་ཉིད། །ཅེས་པ་སྟེ རང་གི་ལྟ་བ་ལ་ཆགས་པ་དང་དེ་བཞིན་
དུ་གཞན་གྱི་ལྟ་བ་ལ་ཁོང་འཁྲུག་པ་གང་ཡིན་པ་དེ་ནི་ཆགས་སྡང་གི་རྟོག་པ་ཡིན་
368

པའི་ཕྱིར། དེ་འདྲའི་ཆགས་སྡང་གི་སྒོ་ནས་འཆད་རྩོད་སོགས་བྱེད་པ་ནི་ཐར་པ་
ཐོབ་པ་ལྟ་ཅི་ངན་སོང་དུ་སྐྱེ་བ་ཡིན་ཏེ། བཞི་བརྒྱ་པ་ལས། རང་གི་ཕྱོགས་ལ་
ཆགས་ཡོད་ཅིང་། །གཞན་ཕྱོགས་ལ་ཁྱོད་མི་དགའ་ན། །མྱ་ངན་འདས་པར་མི་
འགྲོ་སྟེ། །གཉིས་སྤྱོད་ཞི་བར་ཡོང་མི་འགྱུར། །ཞེས་དང་། མདོ་ལས། གང་
ཞིག་ཆོས་འདི་ཐོས་ནས་ཆགས་བྱེད་ཅིང༌། །ཆོས་མ་ཡིན་པ་ཐོས་ནས་ཁོང་ཁྲོ་
བྱེད༑ ༑ང་རྒྱལ་དང་ནི་རྒྱགས་པས་བཅོམ་པ་དེ། །ང་རྒྱལ་དབང་གིས་སྡུག་
བསྔལ་རྗེས་སུ་མྱོང༌།ཞེས་གསུངས་པའི་ཕྱིར་རོ།
བདུན་པ་ནི། དེ་ཕྱིར་འདོད་ཆགས་ཁོང་ཁྲོ་རྣམས་བསལ་ཏེ། རྣམ་
དཔྱོད་པ་ནི་མྱུར་དུ་གྲོལ་བར་འགྱུར། །ཞེས་པ་སྟེ། ཀུན་སློང་ཆགས་སྡང་
བཅས་ན་སྐྱོན་ཡོད་པ་དེའི་ཕྱིར་བསམ་པ་འདོད་ཆགས་ཁོང་ཁྲོའི་ཀུན་སློང་རྣམ་
པར་བསལ་ཏེ། སྦྱོར་བ་དབུ་མའི་གཞུང་ལུགས་ལ་ཚུལ་བཞིན་རྣམ་པར་དཔྱོད་
པ་ནི་ཆོས་ཅན མྱུར་དུ་སྲིད་ཞི་གཉིས་ཀྱི་མཐའ་ལས་གྲོལ་བར་འགྱུར་ཏེ།
བསམ་སྦྱོར་རྣམ་པར་དག་པས་གཞུང་ལུགས་ལ་དཔྱོད་པའི་འབྲས་བུ་ལྟ་བ་རྣམ་
དག་རྒྱུད་ལ་སྐྱེས་པའི་ཕྱིར་རོ།
འདིར་སྨྲས་པ།
དགག་བྱ་བདེན་པར་གྲུབ་དང་རང་བཞིན་གྲུབ།
ཤེས་བྱར་མེད་པ་ཁོ་ན་འགོག་པ་དེ།
369

དངོས་འཛིན་ཟློག་ཆེད་གཞུང་གི་དངོས་བསྟན་ལ། །
ཆོས་བདག་རགས་པ་འགོག་པ་ཙམ་དུ་བས། ། 7( gj
དེ་ལ་བརྟེན་པའི་ཤེས་རབ་རྣམ་གསུམ་ཡང་། །
ཀུན་རྫོབ་སྣང་དང་དགག་བྱ་གཞན་སྟོང་གི། །
དམིགས་རྟེན་འཁར་དབྱུག་བརྟེན་པའི་རྒན་འཁོགས་བཞིན།།
མཐའ་བྲལ་ལམ་དུ་ད་དུང་བགྲོད་པར་དཀའ། །
གས
སྣང་བའི་ཆོས་དེ་གཞི་མེད་རྩ་བྲལ་སྟོང་།
༢  ོ་སྟོང་པ་དེ་ཉིད་འགག་མེད་སྣང་བར་ཤར། །
སྣང་སྟོང་དགག་སྒྲུབ་ན་བུན་ཡལ་པའི་ཚེ། །
ངོས་བཟུང་བྲལ་བའི་ལྷ་ལམ་མཐོང་ངམ་སྙམ།
བརྒྱུད་པའི་མན་ངག་ཟབ་མོས་མ་བརྒྱན་པའི། །
རྟོག་གེའི་རྟོག་དཔྱོད་ཇི་ལྟར་བཙན་ན་ཡང་།
མཐར་འཛིན་དམིགས་རྟེན་ཞིག་པའི་སྐྲག་སྣང་གིས། །
དགག་སྒྲུབ་སྐད་ངན་ཝ་སྐྱེས་རང་མཚང་ངོམ།
། ང་ཚོ་་་ག་་་་་་
3370

རབ་རིབ་ལྡན་རིང་སྐྲ་ཤད་སྣང་བ་ལ། །
དགག་སྒྲུབ་རྣོ་ཁུལ་བྱས་པ་མཚར་ཆེས་ཀྱང་། །
མིག་དབང་དག་པར་འདི་འདྲའི་ངལ་བ་བརྒྱ།
བསྟེན་ལ་དགོས་པ་ཡོད་དམ་ལེགས་པར་སོམས །
་་་་་གྲགས་འདོད་གཞན་སྨད་ཕྱུག་འདོད་སེར་སྣ་དང་།
རྫིང་བུ་དྭངས་ཆེད་དཀྲུག་དང་མཐའ་བྲལ་དོན།
དགག་སྒྲུབ་ཡུལ་དུ་བྱེད་པའི་ངལ་བ་རྣམས།
། དོན་མེད་མཐོང་ནས་ད་ནི་རང་གར་སྐྱུར།།
ཞེས་པ་ནི་བར་སྐབས་ཀྱི་ཚིགས་བཅད་དོ།
༈ གཉིས་པ་རྣམ་བདུན་ཤིང་རྟའི་རིགས་པས་རྟེན་འབྲེལ་གྱི་ངོ་བོ་
སྟོང་ཉིད་གང་ཟག་གི་བདག་མེད་ཐུན་མོང་བ་བསྟན་པ་ལ། བརྟགས་ན་གང་
ཟག་བདག་མེད་ཁས་ལེན་དང་བྲལ་བ། མ་བརྟགས་རྟེན་ཅིང་འབྲེལ་བའི་རྩོད་པ་
སྤོང་བ་གཉིས་ལས།
དང་པོ་ལ་བདག་འཛིན་གྱི་ཞེན་ཡུལ་འགོག་པའི་རྒྱུ་མཚན་མདོར་བསྟན།
རྣམ་བདུན་ཤིང་རྟའི་རིགས་པས་བདག་མེད་རྒྱས་པར་བཤད། དབྱིབས་དང་
ཚོགས་པའི་རིགས་པས་བདག་མེད་བྱེ་བྲག་ཏུ་བཤད་པ་དང་གསུམ་ལས།
དང་པོ་ནི། ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ལྟ་ལས་
371

བྱུང་བར་བློ་ཡིས་མཐོང་གྱུར་ཞིང་།བདག་ནི་འདི་ཡི་ཡུལ་དུ་རྟོགས་བྱས་ནས།།
རྣལ་འབྱོར་པ་ཡིས་བདག་ནི་འགོག་པར་བྱེད། །ཅེས་པ་སྟེ། ལུང་དང་རིགས་
པའི་སྒོ་ནས་ཆོས་ཀྱི་བདག་མེད་བསྟན་ནས། དེའི་འོག་ཏུ་གང་ཟག་གི་བདག་
མེད་བསྟན་པ་ནི། ཐར་པ་དོན་གཉེར་གྱི་གང་ཟག་ཆོས་ཅན། གང་ཟག་གི་
བདག་འགོག་པར་བྱེད་པའི་རྒྱུ་མཚན་ཡོད་དེ འདོད་ཆགས་ལ་སོགས་པའི་
ཉོན་མོངས་པ་དང་སྐྱེ་རྒ་ན་འཆི་ལ་སོགས་པའི་སྐྱོན་རྣམས་མ་ལུས་པ་འཇིག་
ཚོགས་ལ་ལྟ་བ་ལས་བྱུང་བར་བློ་ཡིས་མཐོང་བར་གྱུར་ཅིང་ཕུང་པོ་ལྔ་ལ་བརྟེན་
ནས་བཏགས་པའི་བདག་ནི་འཇིག་ལྟ་འདི་ཡི་དམིགས་ཡུལ་དུ་བཟུང་ནས་རང་
བཞིན་གྱིས་མ་་གྲུབ་པ་ལགྲུབ་་པར་སྒྲོ་བཏགས་པ་ཡིན་པ་རྟོགས་པར་བྱས་ནས
རྣལ་འབྱོར་པ་ཡིས་ཐོག་མར་འཇིག་ལྟ་ལྷན་སྐྱེས་ཀྱི་ཞེན་ཡུལ་བདག་ནི་འགོག་
པར་བྱེད་དགོས་པ་ཡིན་ནོ། །དེ་ལ་འཇིག་ལྟ་ལྷན་སྐྱེས་ཀྱི་དམིགས་ཡུལ་ནི་
བརྟེན་ནས་བཏགས་པའི་བདག་གམ། གང་ཟག་གམ སེམས་ཅན་སོགས་མདོ་
ལས་མིང་གི་རྣམ་གྲངས་དུ་མས་གསུངས་པ་དེ་ཡིན། དེ་ནི་ཐ་སྙད་བདེན་པ་ཡིན་
པས་བརྟགས་ན་མེད་ཀྱང་མ་བརྟགས་ཉམས་དགའ་ཙམ་དུ་ཡོད དེ་རང་
བཞིན་གྱིས་གྲུབ་པར་འཛིན་པའི་སེམས་བྱུང་ཤེས་རབ་ཉོན་མོངས་ཅན་ནི་འཇིག་
ལྟ་ལྷན་སྐྱེས་ཡིན་ཏེ རང་འགྲེལ་ལས། དེ་ལ་འཇིག་ཚོགས་ལ་ལྟ་བ་ནི ང་
དང་ངའི་སྙམ་པ་དེ་ལྟ་བུའི་རྣམ་པར་ཞུགས་པའི་ཤེས་རབ་ཉོན་མོངས་ཅན་ནོ།།
ཞེས་གསུངས་པའི་ཕྱིར། དེས་ན་དམིགས་པ་བདག་ལ་དམིགས་ནས་རྣམ་པ་ང་
372

དང་ང་ཡི་བ་གང་རུང་རང་བཞིན་གྱིས་གྲུབ་པར་འཛིན་པའི་ཤེས་རབ་ཉོན་མོངས་
ཅན་འཇིག་ལྟ་ལྷན་སྐྱེས་ཀྱི་མཚན་ཉིད། དེའི་འཛིན་སྟངས་ཀྱི་ཡུལ་དུ་འགྱུར་པའི་
གང་ཟག་རང་བཞིན་གྱིས་གྲུབ་པ་དེ་གང་ཟག་གི་བདག་ཡིན་ལ དེ་ནི་ཐ་སྙད་
དུ་ཡང་མེད། དེ་བཞིན་དུ་ཆོས་ནི་ཕུང་ཁམས་སྐྱེ་མཆེད་ཀྱི་བསྡུས་པ་ཡིན་ལ།
དེ་དག་རང་བཞིན་གྱིས་གྲུབ་པ་ཆོས་བདག་སྟེ་དེ་ནི་ཐ་སྙད་དུ་ཡང་མེད། གང་
ཟག་དང་ཆོས་གཉིས་མ་བཀག་པར་དེ་གཉིས་རང་བཞིན་གྱིས་གྲུབ་པ་བཀག་པ་
གང་ཟག་དང་ཆོས་ཀྱི་བདག་མེད་རགས་པ་སྟེ། བཞི་བརྒྱ་པའི་འགྲེལ་པ་ལས།
དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་
པའི་ངོ་བོའི་རང་བཞིན་ཏེ། དེ་མེད་པ་ནི་བདག་མེད་པའོ། །དེ་ནི་ཆོས་དང་གང་
ཟག་གི་དབྱེ་བས་གཉིས་སུ་རྟོག་སྟེ། ཆོས་ཀྱི་བདག་མེད་པ་དང་གང་ཟག་གི་
བདག་མེད་པའོ། །ཞེས་གསུངས། དེ་ནི་ཐར་པའི་ལམ་དུ་བགྲོད་པའི་ཤེས་རབ་
ཀྱི་གོམ་པ་དང་པོ་སྟེ དེ་མེད་པར་དངོས་འཛིན་གྱི་ཞེན་པ་ལྡོག་མི་ནུས་པའི་ཕྱིར།
དེང་སང་དེ་ནི་གསར་ཕྱོགས་པ་དང་རང་ཕྱོགས་བློ་གསར་རྣམས་ལ་འགྲོ་དོན་
ཤིན་ཏུ་ཆེ་ཞིང༌། གཞུང་གི་དངོས་བསྟན་དང་ཐུན་མོང་གི་བཤད་པ་དང་ཡང་
མཐུན་ཞིང་འཆད་པ་པོ་འཆད་སླ་ཉན་པ་པོ་གོ་སླ་བས་མང་མོས་ཀྱི་དབང་དུ་བྱས་
ན་འདི་ལས་ལྷག་པའི་དབུ་མའི་ལྟ་བ་མེད་དོ། །འོན་ཀྱང་བསམ་གྱིས་མི་ཁྱབ་
པའི་གནས་ལུགས་ནི་ཡོད་མེད་དགག་སྒྲུབ་ལས་འདས་པ་སྟེ དབུ་མ་ཤེས་རབ་
ལ་འཇུག་པ་ལས། དགག་སྒྲུབ་གཉིས་ཀ་དགག་འབའ་ཞིག །དངོས་ལ་དགག་
373

སྒྲུབ་གང་ཡང་མེད། །ཅེས་གསུངས་པའི་ཕྱིར། དེས་ན་རང་སྡེ་གྲུབ་མཐའ་སྨྲ་
བ་བཞི་པོ་ཐམས་ཅད་ཀྱང་ངར་འཛིན་ལྷན་སྐྱེས་ཀྱི་དམིགས་པའི་ཡུལ་དུ་གྱུར་
པའི་བདག་གམ། གང་ཟག་གམ། ང་ཞེས་བྱ་བ་ནི་ཐ་སྙད་དུ་ཡོད་པར་ཁས་ལེན་
ཏེ༑ ལས་གསོག་པ་པོ་དང་རྣམ་སྨིན་མྱོང་བ་པོ་སོགས་སུ་འདོད་པའི་ཕྱིར། འོན་
ཀྱང་དེའི་མཚན་གཞི་འཇོག་ལུགས་མི་འདྲ་སྟེ གནས་མ་བུ་སྡེ་པས་དེ་རྟག་མི་
རྟག་གང་དུ་ཡང་བརྗོད་དུ་མེད་པ་དང་། མང་པོ་བཀུར་བ་ཁ་ཅིག་གི་ཕུང་པོ་ལྔ་
ཆར་དང་། ཁ་ཅིག་སེམས་གཅིག་པུ་འདོད་པ་ནི་བདག་རྫས་ཡོད་དུ་འདོད་པའི་
ལུགས་དང་། སེམས་ཙམ་པས་གདགས་གཞི་ཀུན་གཞི་ལ་བརྟེན་ནས་བཏགས་
པའི་གང་ཟག་དང་། རང་རྒྱུད་པས་ཡིད་ཀྱི་རྣམ་ཤེས་ལ་བཏགས་པའི་གང་ཟག་
དང༌༑ ཐལ་འགྱུར་པས་ཕུང་པོ་ལྔ་ལ་བརྟེན་ནས་བཏགས་པ་ཙམ་གྱི་གང་ཟག་
དེའི་མཚན་གཞིར་འཇོག་སྟེ། ཁ་ཆེ་བྱེ་སྨྲ་ནས་ཐལ་འགྱུར་པའི་བར་བདག་
བཏགས་ཡོད་དུ་འདོད་པའི་ལུགས་ཡིན་ནོ། དེ་དག་གི་ལུང་ཁུངས་ནི་མང་གི་
དོགས་ནས་མ་དྲངས་སོ། །རང་སྡེ་དངོས་སྨྲ་བས་སྤྱི་ལྡོག་ནས་གང་ཟག་
བཏགས་ཡོད་དུ་ཁས་ལེན་ཀྱང་མཚན་གཞི་ལ་རྣམ་ཤེས་སོགས་བཞག་པས་དེ་
དག་གི་ལུགས་ཀྱི་གང་ཟག་ཡིན་ན་བཏགས་ཡོད་ཡིན་པས་མ་ཁྱབ་ཞེས་དགེ་
ཕྱོགས་པ་རྣམས་འདོད་ཅིང་རང་རྒྱུད་པ་དང་སེམས་ཙམ་པའི་གང་ཟག་གི་མཚན་
གཞི་ཡིད་ཀྱི་རྣམ་ཤེས་དང་ཀུན་གཞི་འདོད་པ་ལ་གོ་བོས་དགག་པར་མཛད།
བདག་མེད་གཏན་ལ་འབེབས་བྱེད་ཀྱི་རིགས་པ་ལ་མདོ་ལས་རྣམ་བཞིའི་རིགས་
374

པ་དང་། སློབ་དཔོན་ཀླུས་དེའི་སྟེང་དུ་གཞན་ཉིད་བརྟགས་པའི་རིགས་པ་བསྣན་
པས་རྣམ་ལྔའི་རིགས་པ་དང༌། ཟླ་བས་དེའི་སྟེང་དུ་ཚོགས་པ་དང་དབྱིབས་
བརྟགས་པའི་རིགས་པ་བསྣན་པས་རྣམ་བདུན་ཤིང་རྟའི་རིགས་པ་གསུངས་ཀྱང་
མདོར་ན་བདག་ཕུང་ངོ་བོ་གཅིག་དང་ཐ་དད་དུ་བཀག་པས་ཁེགས་སྟེ། བདག་
ཕུང་རང་བཞིན་གྱིས་གྲུབ་པའི་ངོ་བོ་གཅིག་ཡིན་ན་བདག་ཕུང་ཐ་དད་གཏན་མེད་
ཀྱི་གཅིག་ཏུ་འདོད་དགོས་དེ་ལྟ་ན་མངོན་གསུམ་དང་འགལ། ཐ་དད་དུ་སྣང་
བར་འདོད་ན་བདག་ཕུང་རང་བཞིན་གྱིས་གྲུབ་པའི་ངོ་བོ་གཅིག་པ་ལས་ཉམས་
སོ༑ ༑བདག་ཕུང་རང་བཞིན་གྱིས་ངོ་བོ་ཐ་དད་ན་ཕུང་པོ་མཐའ་དག་བསལ་བའི་
ཤུལ་ན་བདག་ཡན་གར་བ་ཞིག་དམིགས་དགོས་པ་ལ་མ་དམིགས་པའི་རྟགས་
ཀྱིས་ཁེགས་པར་མ་ཟད། དེ་འདྲའི་བདག་དེ་ནི་རྒྱུ་རྐྱེན་ལ་ལྟོས་པ་མེད་པས་
ལས་དང་རྣམ་སྨིན་གསོག་མྱོང་གི་རྟེན་དུ་མི་འགྱུར་བས་སོ། །རིགས་པ་དེ་དག་
གཞུང་གི་སྐབས་སུ་འཆད་པར་འགྱུར་བས་འཐུས་སོ། །དེ་ལྟར་བློ་གསར་
རྣམས་ལ་གང་ཟག་དང་ཆོས་བདག་རགས་པ་མེད་པར་གཏན་ལ་འབེབས་ཚུལ་
ངོ་སྤྲད་པས་གཞུང་གི་གོང་འོག་ཀུན་ཏུ་བདག་མེད་ཕྲ་རགས་གང་གཏན་ལ་
འབེབས་དང་དངོས་ཤུགས་ཀྱི་བཤད་པ་མ་འདྲེས་པར་ཤེས་ན་གྲུབ་མཐའི་ཕྱོགས་
ལྷུང་གི་འཇིགས་སྐྲག་དང་འགལ་འདུ་སོགས་མི་ཡོང་བ་ལ་ཤིན་ཏུ་ཕན་རླབས་ཆེ་
བར་སེམས་སོ། །ད་ནི་དཀྱུས་མའི་དོན་ལ་འཇུག་པར་བྱ་སྟེ
གཉིས་པ་རྣམ་བདུན་ཤིང་རྟའི་རིགས་པས་བདག་མེད་རྒྱས་པར་བཤད་
375

པ་ལ། རྣམ་བདུན་རིགས་པས་ཀུན་བརྟགས་དང་ལྷན་སྐྱེས་ཀྱི་བདག་འགོག་པ།
རྣམ་བཞི་རིགས་པས་འཇིག་ལྟའི་རི་རྩེ་ཉི་ཤུ་འགོག་པ། རྣམ་ལྔའི་རིགས་པས་
གནས་མ་བུའི་གང་ཟག་བརྗོད་མེད་འགོག་པ། རྣམ་བདུན་རིགས་པའི་རྣམ་
གྲངས་སྡོམ་དུ་བསྟན་པ་དང་བཞི་ལས། དང་པོ་ལ་གཞན་ཉིད་ལ་
བརྟགས་པའི་རིགས་པས་མུ་སྟེགས་པའི་ཀུན་བརྟགས་འགོག་པ། དེ་ཉིད་ལ་
བརྟགས་པའི་རིགས་པས་མང་བཀུར་བའི་ཀུན་བརྟགས་འགོག་པ། ཚོགས་
དབྱིབས་ལ་བརྟགས་པའི་རིགས་པས་ཕྱི་མའི་མཇུག་བསྡུ་བ། ལྷག་མ་གསུམ་
གྱི་རིགས་པས་ལྷན་སྐྱེས་ཀྱི་བདག་འཛིན་འགོག་པ་དང་བཞི་ལས།
དང་པོ་ལ་དགག་བྱའི་རྟག་བདག་ངོས་བཟུང་། སྐྱེ་བ་མེད་པའི་རྟགས་
ཀྱིས་འགོག། ལྷན་སྐྱེས་ལྟ་ཡུལ་རྟག་བདག་མིན་པར་བསྟན་པ་དང་གསུམ་
ལས༑
དང་པོ་ལ། གྲངས་ཅན་པའི་ལུགས་དང་། བྱེ་བྲག་པའི་ལུགས་གཉིས་
ལས༑
དང་པོ་ནི། ཟ་བོ་རྟག་དངོས་བྱེད་པོ་མིན་པའི་བདག། །ཡོན་ཏན་བྱ་མེད་
མུ་སྟེགས་རྣམས་ཀྱིས་བརྟགས། །ཞེས་པ་སྟེ། གྲངས་ཅན་པ་ན་རེ། བདག་ནི་
ཡུལ་ལ་ལོངས་སྤྱོད་པ་པོ་སྟེ་ཟ་བ་པོ་ཡིན་པ། རྟག་པའི་དངོས་པོ་ཡིན་པ། རྣམ་
འགྱུར་གྱི་བྱེད་པ་པོ་མིན་པའི་བདག རྡུལ་མུན་སྙིང་སྟོབས་གསུམ་གྱི་ཡོན་ཏན་
མེད་པ། ཐམས་ཅད་ལ་ཁྱབ་པས་བྱ་བ་མེད་པ་སྟེ། བདག་ཁྱད་ཆོས་ལྔ་ལྡན་དུ་
376

མུ་སྟེགས་གྲངས་ཅན་པ་རྣམས་ཀྱིས་བརྟགས་སོ།
གཉིས་པ་ནི། དེའི་དབྱེ་ཅུང་ཟད་ཅུང་ཟད་ལ་བརྟེན་ནས། །མུ་སྟེགས་
ཅན་རྣམས་ལུགས་ནི་ཐ་དད་འགྱུར། །ཞེས་པ་སྟེ། གྲངས་ཅན་པ་དེའི་ལུགས་
ལས་བདག་འདོད་ཚུལ་ལ་ཁྱད་པར་གྱི་དབྱེ་བ་ཅུང་ཟད་ཅུང་ཟད་ལ་བརྟེན་ནས།
བྱེ་བྲག་པ་སོགས་མུ་སྟེགས་ཅན་པ་རྣམས་ཀྱི་ལུགས་ནི་ཐ་དད་དུ་འགྱུར་ཏེ།བྱེ་
བྲག་པ་ན་རེ། བདག་དེ་ཟ་བ་པོ་ཡིན་པ རྟག་དངོས་ཡིན་པ། བྱེད་པ་པོ་ཡིན་
པ༑ཡོན་ཏན་དང་ལྡན་པ། བྱ་བ་མེད་པ་སྟེ་བདག་ཁྱད་ཆོས་ལྔ་ལྡན་ཡིན་ནོ་ཞེས་
ཟེར་རོ། །གཉིས་པ་སྐྱེ་མེད་རྟགས་ཀྱིས་འགོག་པ་ནི། མོ་གཤམ་བུ་ལྟར་སྐྱེ་བ་
དང་བྲལ་ཕྱིར། །དེ་ལྟར་གྱུར་པའི་བདག་ནི་ཡོད་མིན་ཞིང༌། །འདི་ནི་ངར་འཛིན་
རྟེན་དུའང་མི་རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་འདོད། །གང་ཕྱིར་
བསྟན་བཅོས་བསྟན་བཅོས་ལས་དེའི་ཁྱད། །མུ་སྟེགས་རྣམས་ཀྱིས་གང་
བསྟན་དེ་ཀུན་ལ། །རང་གྲགས་མ་སྐྱེས་གཏན་ཚིགས་ཀྱིས་གནོད་པ། །དེ་ཕྱིར་
དེ་ཁྱད་ཀུན་ཀྱང་ཡོད་མ་ཡིན། །དེ་ཕྱིར་ཕུང་པོ་ལས་གཞན་བདག་མེད་དེ།
ཕུང་པོ་མ་གཏོགས་དེ་འཛིན་མ་གྲུབ་ཕྱིར། །ཞེས་པ་སྟེ།མུ་སྟེགས་རྣམས་ཀྱིས་
བརྟགས་པའི་བདག་ཆོས་ཅན། མེད་དེ་མོ་གཤམ་བུ་ལྟར་སྐྱེ་བ་དང་བྲལ་བའི་
ཕྱིར༑ དེ་ལྟར་སྐྱེ་བ་མེད་པར་གྱུར་པའི་བདག་ནི་ཆོས་ཅན། ཡོད་པ་མིན་ཞིང་
ཞེས་པས་ད་དུང་སྐྱོན་ཡོད་པར་བསྟན་ཏེ། དེ་ནི་ངར་འཛིན་གྱི་དམིགས་པའི་
རྟེན་དུའང་མི་རིགས་པར་ཐལ་ལ། འདི་ནི་ཀུན་རྫོབ་ཏུ་ཡང་ཡོད་པར་མི་འདོད་
377

དེ༑ ཚད་མས་མ་དམིགས་པའི་ཕྱིར། མ་སྐྱེས་པའི་རྒྱུ་མཚན་གང་གི་ཕྱིར
གྲངས་ཅན་པའི་བསྟན་བཅོས་དང་བྱེ་བྲག་པ་སོགས་ཀྱི་བསྟན་བཅོས་ལས།
བདག་དེའི་ཁྱད་པར་མུ་སྟེགས་རྣམས་ཀྱིས་གང་བསྟན་པ་དེ་ཀུན་ལ་སྐྱོན་ཡོད་དེ།
མུ་སྟེགས་རང་ལ་གྲགས་པའི་མ་སྐྱེས་པའི་གཏན་ཚིགས་ཀྱིས་གནོད་པ་དེའི་
ཕྱིར༑ གྲངས་ཅན་པ་དང་བྱེ་བྲག་པ་སོགས་ཀྱིས་འདོད་པའི་བདག་དེ་ལ་ཁྱད་
པར་གྱི་ཆོས་སྣ་ཚོགས་བཤད་པ་ཀུན་ཀྱང་ཡོད་པ་མ་ཡིན་ཏེ ཁྱད་གཞི་བདག་དེ་
མ་གྲུབ་པ་དེའི་ཕྱིར། དེས་ན་ཤེས་བྱ་ཆོས་ཅན། ཕུང་པོ་ལས་ངོ་བོ་གཞན་པའི་
བདག་མེད་དེ། ཕུང་པོ་བཟུང་བ་མ་གཏོགས་བདག་དེ་ཡན་གར་དུ་འཛིན་པ་མ་
གྲུབ་པའི་ཕྱིར།
གསུམ་པ་ནི། འཇིག་རྟེན་ངར་འཛིན་བློ་ཡི་རྟེན་དུ་ཡང་། ། མི་འདོད་དེ་
རིག་མིན་པའང་བདག་ལྟའི་ཕྱིར། །གང་དག་དུད་འགྲོ་བསྐལ་མང་བསྐྱལ་གྱུར་
པ༑ ༑དེས་ཀྱང་མ་སྐྱེས་རྟག་འདི་མ་མཐོང་ལ། །ངར་འཛིན་དེ་དག་ལ་ཡང་
འཇུག་མཐོང་སྟེ། །དེས་ན་ཕུང་པོ་ལས་གཞན་བདག་འགའ་མེད། །ཅེས་པ་སྟེ།
ཕུང་པོ་ལས་ངོ་བོ་ཐ་དད་པའི་བདག་ཆོས་ཅན། འཇིག་རྟེན་ངར་འཛིན་གྱི་བློ་ཡི་
དམིགས་རྟེན་དུ་ཡང་མི་འདོད་དེ། དེ་འདྲའི་བདག་དེ་རྟོགས་དགོས་ན་མུ་སྟེགས་
པའི་གཞུང་ལུགས་ལས་ཤེས་དགོས་ཀྱང་ཁྱོད་ཀྱིས་འདོད་པའི་བདག་དེ་རིག་
ཅིང་རྟོགས་པ་མིན་པའི་དུད་འགྲོ་ལ་སོགས་པ་ལའང་བདག་ཏུ་ལྟ་བ་ཡོད་པའི་
ཕྱིར༑ དེ་དག་གིས་བདག་དེ་ད་ལྟ་མ་ཤེས་ཀྱང་སྐྱེ་བ་སྔོན་མ་རྣམས་སུ་གོམས་
378

པ་ཡོད་པའི་ཕྱིར་སྐྱོན་མེད་དོ་སྙམ་ན། དེ་ཡང་མི་རིགས་ཏེ། སེམས་ཅན་གང་
དག་དུད་འགྲོའི་གནས་སུ་བསྐལ་པ་མང་པོར་འཚོ་བ་བསྐྱལ་བར་གྱུར་པ་དེས་
ཀྱང་མ་སྐྱེས་པ་རྟག་པའི་བདག་འདི་ནི་མ་མཐོང་ལ། འཇིག་ལྟ་ལྷན་སྐྱེས་ཀྱི་ངར་
འཛིན་ནི་དེ་དག་ལ་ཡང་འཇུག་པར་མཐོང་བའི་ཕྱིར་ཏེ། དེས་ན་ཕུང་པོ་ལས་
གཞན་དུ་གྱུར་པའི་བདག་འགའ་ཡང་མེད་པར་གྲུབ་བོ།
གཉིས་པ་དེ་ཉིད་ལ་བརྟགས་པའི་རིགས་པས་མང་བཀུར་བའི་ཀུན་
བརྟགས་ཀྱི་བདག་འགོག་པ་ལ། བདག་ཕུང་དེ་ཉིད་ཀྱི་ཕྱོགས་སྔ་བརྗོད་པ།
ཡོད་མེད་མགོ་མཚུངས་ཀྱི་རིགས་པས་འགོག་པ། སྐྱོན་སྤོང་སྟོང་ཉིད་དང་
བྲལ་བས་དགག་པ། ལུང་གི་གནོད་པ་ལུང་གིས་སེལ་བ་དང་བཞི་ལས
དང་པོ་ནི། ཕུང་པོ་ལས་གཞན་བདག་གྲུབ་མེད་པའི་ཕྱིར། །བདག་
ལྟའི་དམིགས་པ་ཕུང་པོ་ཁོ་ནའོ། །ཁ་ཅིག་བདག་ལྟའི་རྟེན་དུ་ཕུང་པོ་ནི། །ལྔ་
ཆར་ཡང་འདོད་ཁ་ཅིག་སེམས་གཅིག་འདོད། ཅེས་པ་སྟེ། རང་སྡེ་མང་པོས་
བཀུར་བ་ན་རེ། ཕུང་པོ་ལས་གཞན་དུ་བདག་གྲུབ་པ་མེད་པའི་ཕྱིར། བདག་ཏུ་
ལྟ་བའི་དམིགས་པ་ནི་ཕུང་པོ་ཁོ་ནའོ། །ཞེས་དང་དེའི་ནང་ནས་མང་བཀུར་བ་
ཁ་ཅིག་བདག་ལྟའི་རྟེན་དུ་ཕུང་པོ་ནི་ལྔ་ཆར་ཡང་འདོད་དེ། མདོ་ལས། དགེ་
སློང་དག་དགེ་སྦྱོང་ངམ་བྲམ་ཟེ་གང་སུ་དག་ཅིག་བདག་གོ་སྙམ་དུ་ཡང་དག་
པར་རྗེས་སུ་ལྟ་བ་དེ་དག་ནི་ཉེ་བར་ལེན་པའི་ཕུང་པོ་ལྔ་པོ་འདི་དག་ལ་ཡང་དག་
པར་རྗེས་སུ་ལྟའོ། །ཞེས་གསུངས་པས་སོ་ཞེས་དང་། མང་བཀུར་བ་ཁ་ཅིག་ནི།
379

སེམས་གཅིག་པུ་བདག་ཏུ་འདོད་དེ མདོ་ལས། བདག་ཉིད་བདག་གི་མགོན་
ཡིན་གྱི། །གཞན་ནི་སུ་ཞིག་མགོན་དུ་གྱུར། །བདག་ཉིད་ལེགས་པར་ཐུལ་བས་
ནི༑ ༑མཁས་པས་མཐོ་རིས་ཐོབ་པར་འགྱུར། །ཞེས་པ་དང༌། སེམས་འདུལ་
བ་ནི་ལེགས་པ་སྟེ། །སེམས་འདུལ་བ་ནི་བདེ་བ་འདྲེན། །ཞེས་རེ་འགའ་
བདག་འདུལ་བར་གསུངས་པ་གང་ཞིག་རེ་འགའ་སེམས་འདུལ་བར་གསུངས་
པས་སོ། །ཞེས་ཟེར།
གཉིས་པ་ནི། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་
དག་ཀྱང་མང་བར་འགྱུར། །བདག་ནི་རྫས་སུ་འགྱུར་ཞིང་དེར་ལྟ་བ། །རྫས་ལ་
འཇུག་པས་ཕྱིན་ཅི་ལོག་མི་འགྱུར། །མྱ་ངན་འདས་ཚེ་ངེས་པར་བདག་ཆད་
འགྱུར༑ ༑མྱ་ངན་འདས་སྔོན་སྐད་ཅིག་དག་ལ་ནི། །སྐྱེ་འཇིག་བྱེད་པོ་མེད་
པས་དེ་འབྲས་མེད །གཞན་གྱིས་བསགས་ལ་གཞན་གྱིས་ཟ་བར་འགྱུར། །དེ་
ཉིད་དུ་རྒྱུད་ཡོད་ན་སྐྱོན་མེད་ན། །སྔར་རྣམ་དཔྱད་ཚེ་རྒྱུད་ལ་ཉེས་བཤད་ཟིན།།
དེ་ཕྱིར་ཕུང་པོ་དང་སེམས་བདག་མི་རིགས། །འཇིག་རྟེན་མཐའ་ལྡན་ལ་སོགས་
མེད་ཕྱིར་རོ། །ཁྱོད་ཀྱི་རྣལ་འབྱོར་བདག་མེད་མཐོང་བ་ལ། །དེ་ཚེ་ངེས་པར་
དངོས་རྣམས་མེད་པར་འགྱུར། །ཞེས་པ་སྟེ། དེ་ལ་ཐལ་བ་རྣམ་པ་བདུན་ཡོད་དེ
གལ་ཏེ་ཕུང་པོ་བདག་ཡིན་ན་དེའི་ཕྱིར་ཕུང་པོ་དེ་མང་བས་བདག་དེ་དག་ཀྱང་
མང་བར་འགྱུར་བ་དང་། བདག་ནི་ཕུང་པོ་ཡིན་ན་རྫས་སུ་འགྱུར་ཞིང་དེར་ལྟ་
བའི་བློ་རྫས་ལ་འཇུག་པའི་ཡུལ་ཅན་ཡིན་པས་ན་བློ་ཕྱིན་ཅི་ལོག་ཏུ་མི་འགྱུར་བར་
380

ཐལ་བ་དང༌། ལྷག་མེད་དུ་མྱ་ངན་ལས་འདས་པའི་ཚེ་ངེས་པར་བདག་ཆད་
པར་འགྱུར་བར་ཐལ། དེའི་ཚེ་ཕུང་པོ་ལྔ་རྒྱུན་ཆད་པའི་ཕྱིར། མྱ་ངན་ལས་
འདས་པའི་སྔོན་དུ་སྐད་ཅིག་དག་ལ་ནི་ཕུང་པོ་བཞིན་དུ་བདག་ཀྱང་སྐྱེ་འཇིག་བྱེད་
པར་ཐལ། བདག་ཕུང་ངོ་བོ་གཅིག་ཏུ་འདོད་པའི་ཕྱིར། འདོད་ན་དེའི་ཚེ་དེའི་
དུས་ན་ང་རྒྱལ་པོ་ང་ལས་ནུས་ཞེས་བྱ་བར་གྱུར་ཏོ་ཞེས་གསུངས་པ་མི་འཐད་པར་
ཐལ༑ ད་ལྟའི་ཕུང་པོ་འདི་སྔོན་གྱི་ཕུང་པོ་དེ་མ་ཡིན་པའི་ཕྱིར། ལས་བྱས་པ་
ཆུད་ཟ་བར་ཐལ། བདག་ཕུང་པོ་བཞིན་དུ་སྐྱེ་འཇིག་བྱས་པས་འབྲས་བུའི་དུས་ན་
ལས་བྱེད་པ་པོ་མེད་པས་ལས་དེའི་འབྲས་བུ་མྱོང་མཁན་མེད་པའི་ཕྱིར།
གཞན་གྱིས་བསགས་ལ་གཞན་གྱིས་ཟ་བར་འགྱུར་ཏེ། ལས་གསོག་དུས་ཀྱི་ཕུང་
པོ་ལས་འབྲས་བུ་མྱོང་དུས་ཀྱི་ཕུང་པོ་གཞན་ཡིན་པའི་ཕྱིར།ཁོ་ན་རེ།སྐད་ཅིག་
སྔ་ཕྱི་རྣམས་ངོ་བོ་ཉིད་ཀྱིས་གཞན་ཡིན་ཡང་དེ་ཁོ་ན་ཉིད་དུ་དེ་དག་ལ་ཁྱབ་པའི་
རྒྱུད་གཅིག་ཡོད་པས་ན་སྐྱོན་མེད་དོ་ཞེ་ན།ངོ་བོ་ཉིད་ཀྱིས་སྐད་ཅིག་སྔ་ཕྱི་ཐ་དད་
པ་ལ་སྔར་རྣམ་པར་དཔྱད་པའི་ཚེ་རྒྱུད་གཅིག་ཡིན་པ་ལ་ཉེས་པ་བཤད་ཟིན་ཏེ
བྱམས་པ་ཉེར་སྦས་ལ་བརྟེན་ཆོས་རྣམས་ནི། གཞན་ཉིད་ཕྱིར་ན་རྒྱུད་གཅིག་
གཏོགས་མིན་ཏེ། གང་དག་རང་མཚན་གཉིས་ཀྱིས་སོ་སོ་བ། དེ་དག་རྒྱུད་
གཅིག་གཏོགས་པར་རིགས་མ་ཡིན ཞེས་པའི་སྐབས་སུ་བསྟན་ཟིན་པའི་ཕྱིར།
ཐལ་བ་རྣམ་པ་དྲུག་འབབ་པ་དེའི་ཕྱིར་ཕུང་པོ་དང་སེམས་བདག་ཡིན་པར་མི་
རིགས་སོ། །རིགས་པ་དེ་དག་དང་འགལ་བ་མ་ཟད། ལུང་དང་ཡང་འགལ་
381

བའི་ཐལ་བ་ཡོད་དེ་ཕུང་པོ་བདག་ཡིན་ན་བདག་དང་འཇིག་རྟེན་མཐའ་དང་ལྡན་
པ་ལ་སོགས་པ་ཡིན་དགོས་པ་གང་ཞིག་བདག་དང་འཇིག་རྟེན་མཐའ་དང་ལྡན་
པ་ལ་སོགས་པ་ལུང་དུ་བསྟན་པ་མེད་པའི་ཕྱིར་རོ། །འདི་ནི་ལུང་མ་བསྟན་གྱི་ལྟ་
བ་བཅུ་བཞི་དང་འགལ་ཞེས་པའི་དོན་ཡིན་ཏེ། ལུང་མ་བསྟན་གྱི་ལྟ་བ་བཅུ་
བཞི་ནི་བདག་དང་འཇིག་རྟེན་རྟག་མི་རྟག་གཉིས་ཀ་གཉིས་མིན་བཞི། འཇིག་
རྟེན་མཐའ་དང་ལྡན་མི་ལྡན་གཉིས་ཀ་གཉིས་མིན་བཞི། དེ་བཞིན་གཤེགས་པ་
གྲོང་ཕན་ཆདའབྱུང་མི་འབྱུང་གཉིས་ཀ་གཉིས་མིན་བཞིའོ། །ལུས་སྲོག་གཅིག་
དང་ཐ་དད་ལ་བརྟེན་པ་གཉིས་སྟེ་བཅུ་བཞིའོ། །དེ་དག་ཕྱི་རོལ་པས་སྟོན་པ་
ཞུས་པའི་ཚེ་སྟོན་པས་ཡོད་མེད་གང་དུ་ཡང་ལུང་དུ་མ་བསྟན་པ་ཡིན་ཏེ། ཁྱད་
གཞི་བདག་ལས་བརྩམས་ནས་འདྲི་བ་ཡིན་པས་བདག་བཀག་ན་ནི་སྣོད་དུ་ཆ
འགྱུར༑ རྟག་མི་རྟག་སོགས་སུ་ལུང་བསྟན་ན་ནི་ཁྱད་གཞི་བདག་མེད་པས་ཁྱད་
ཆོས་དེ་དག་མི་གྲུབ་པས་སོ། །གལ་ཏེ་ཁྱེད་ཅག་ལྟར་ཕུང་པོ་བདག་ཡིན་ན་སྟོན་
པས་མི་རྟག་པ་དང་། མཐའ་དང་ལྡན་པར་ཡང་ལུང་དུ་བསྟན་དགོས་ན། དེ་
ལྟར་ལུང་དུ་མ་བསྟན་པས་ཕུང་པོ་བདག་མ་ཡིན་པར་གྲུབ་བོ། །ཤར་གྱི་རི་བོའི་
སྡེ་པའི་གཞུང་ལས་ཀྱང་། འཇིག་རྟེན་རྟག་མི་རྟག་གཉིས་ཀ་གཉིས་མིན་གང་
རུང་དུ་འཛིན་ན་བསྐྲད་པའི་ལས་བྱའོ་ཞེས་གསུངས་ན། འདིར་འཇིག་རྟེན་ནི་
བདག་ལ་གོ་དགོས་པས། ཕུང་པོ་བདག་ཡིན་ན་དེ་མི་རྟག་པར་ཁས་ལེན་པ་ལ་
བསྐྲད་མི་རིགས་པའི་ཕྱིར་རོ། །མང་བཀུར་བ་ཁྱེད་ཀྱི་རྣལ་འབྱོར་པས་བདག་
18382

མེད་མངོན་སུམ་དུ་མཐོང་བ་ལ་དེའི་ཚེ་ངེས་པར་དངོས་པོའི་ཆོས་ཕུང་པོ་རྣམས་
མེད་པར་རྟོགས་པར་ཐལ་བར་འགྱུར། ཕུང་པོ་བདག་ཡིན་པའི་ཕྱིར།
དེ་ལ་དཔྱད་པ་འདི་འཇུག་སྟེ། མང་པོ་བཀུར་བས་ཕུང་པོ་འཇིག་ལྟ་
ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་གམ་གང་ཟག་ཏུ་འདོད་པ་ལ།
ཁྱོད་ཀྱི་རྣལ་འབྱོར་བདག་མེད་མཐོང་བ་ལ། །དེ་ཚེ་ངེས་པར་དངོས་རྣམས་མེད་
པར་འགྱུར། །ཞེས་པའི་ཐལ་བ་དེ་ཅི། ཕུང་པོ་ལས་འབྲས་ཀྱི་རྟེན་དུ་གྱུར་པའི་
བདག་ཏུ་འདོད་ན་དེ་བདག་མེད་པར་རྟོགས་ན་དེ་མེད་པར་རྟོགས་དགོས་པར་
ཐལ༑ ཞེས་པའི་དོན་ཡིན་ནམ། ཡིན་ན་རང་ལུགས་ལའང་ལས་འབྲས་ཀྱི་
རྟེན་དུ་འགྱུར་པའི་བདག་གམ་གང་ཟག་དེ་བདག་མེད་དུ་རྟོགས་ཚེ་གང་ཟག་དེ་
མེད་པར་རྟོགས་དགོས་པར་ཐལ། རྒྱུ་མཚན་མཚུངས་པའི་ཕྱིར། འདོད་མི་
རིགས་ཏེ། གང་ཟག་གི་བདག་མེད་རྟོགས་པ་ལ་གང་ཟག་མེད་པར་རྟོགས་མི་
དགོས་པ་དེ་རིགས་པ་སྨྲ་བར་གྲགས་པ་རྣམས་ཀྱི་སྙིང་ནོར་དམ་པར་འདོད་པའི་
ཕྱིར༑ འདི་འདྲའི་སྐྱོན་དེ་བབ་པར་དོགས་ནས་རྗེ་བདག་ཉིད་ཆེན་པོའི་འཇུག་
འགྲེལ་དུ། ཕ་རོལ་པོས་ཕུང་པོ་དང་སེམས་བདག་ཏུ་འདོད་པ་ནི་བདག་དང་
གང་ཟག་རྣམས་ཐ་སྙད་དབང་གིས་བཞག་པ་ཙམ་དུ་མ་རྟོགས་པར་བཏགས་དོན་
བཙལ་ནས་བཞག་པ་ཡིན་ལ། དེ་ལྟར་ན་ཕུང་པོ་དང་སེམས་བདག་ཡིན་པ་དེ་
རང་གི་ངོ་བོ་ཉིད་ཀྱིས་གྲུབ་པའི་བདག་ཏུ་འགྱུར་ལ། བདག་མེད་པར་མངོན་
སུམ་དུ་མཐོང་བའི་ཚེ་བདག་དེ་རྣམ་པ་ཐམས་ཅད་དུ་མེད་པར་རྟོགས་དགོས་
383

པས༑ ཕ་རོལ་པོ་ལ་ཕུང་པོ་དང་སེམས་ཀྱི་དངོས་པོ་བདག་ཡིན་པ་དེ་ཐམས་
ཅད་མེད་པར་མཐོང་དགོས་པའི་སྐྱོན་འཇུག་ལ། མིང་དུ་བཏགས་པ་ཙམ་གྱིས་
འཇོག་གི་བཏགས་དོན་བཙལ་ནས་འཇོག་པར་མི་འདོད་པའི་ལུགས་ལ་སྐྱོན་དེ་
རྣམ་པ་ཐམས་ཅད་དུ་མེད་པའི་ཕྱིར་རོ། །ཞེས་གསུངས། འོན་ཀྱང་གང་ཟག་
གི་བདག་མེད་རགས་པ་ཙམ་གཏན་ལ་འབེབས་པ་ལ་དེ་ལྟ་ཡིན་ཀྱང་།བདག་
མེད་ཕྲ་བ་གཏན་ལ་འབེབས་པ་ལ་ནི་བརྟེན་ནས་བཏགས་པ་ཙམ་གྱི་བདག་དེ་
ཡང་མེད་པར་རྟོགས་དགོས་ཏེ། གང་ཕྱིར་གཟུགས་ཚོར་བདག་མིན་འདུ་ཤེས་
ཀྱང་༑ ༑སོགས་ཀྱི་ཐད་དུ་རང་འགྲེལ་ལས། གང་ལས་གཟུགས་ལ་སོགས་པ་
རྣམས་ཀྱང་བདག་ཉིད་ཡིན་པར་བཀག་པ་དེ་ལས་ནི་བརྟེན་ནས་གདགས་པའི་
བདག་འཇིག་ཚོགས་ལ་ལྟ་བའི་ཡུལ་ཕུང་པོའི་ཉེ་བར་ལེན་པ་ཅན་བཀག་གོ་ཞེས་
བྱ་བ་རིག་པར་བྱ་སྟེ། དེ་ཁོ་ན་ཉིད་ལ་སེམས་པ་སྐབས་སུ་བབ་པའི་ཕྱིར་རོ།
ཞེས་གསུངས་པ་སོགས་ལ་བསམ་ན་ཟླ་བའི་ལུགས་ལ་གང་ཟག་བདག་མེད་ཕྲ་
མོ་རྟོགས་ཚེ་གང་ཟག་མེད་པར་རྟོགས་དགོས་པར་སྣང་སྟེ། དེ་ལྟ་ན་གང་ཟག་
གི་བདག་མེད་དེ་གང་ཟག་བདེན་པར་གྲུབ་པ་དང་། རང་གི་ངོ་བོས་གྲུབ་པས་
སྟོང་པ་ཙམ་གྱིས་མི་ཆོག་པར་གང་ཟག་གང་ཟག་རང་གིས་སྟོང་པར་རྟོགས་
དགོས་པ་འདྲ་སྟེ། གོང་དུ་འཇིག་རྟེན་པ་ཡི་དེ་ཉིད་ལ་གནས་ལ། །ཕུང་པོ་
འཇིག་རྟེན་གྲགས་ཏེ་ལྔ་ཆར་ཡོད། །དེ་ཉིད་ཡེ་ཤེས་འཆར་བར་འདོད་པ་ན།
རྣལ་འབྱོར་པ་ལ་དེ་ལྔ་འབྱུང་མི་འགྱུར། །ཞེས་གསུངས་པའི་ཕྱིར དེ་ལས་
384

འབྲས་ཀྱི་རྟེན་དུ་གྱུར་པའི་བདག་ལ་སྦྱར་ན། འཇིག་རྟེན་པ་ཡི་དེ་ཉིད་ལ་གནས་
ལ༑ ༑བདག་ནི་འཇིག་རྟེན་གྲགས་ཏེ་དེ་ཉིད་ཡོད། །དེ་ཉིད་ཡེ་ཤེས་རྟོགས་པར་
འདོད་པ་ན། །རྣལ་འབྱོར་པ་ལ་གང་ཟག་འབྱུང་མི་འགྱུར། །ཞེས་ཁ་བསྒྱུར་བ་
ཙམ་གྱིས་གང་ཟག་གི་བདག་མེད་རྟོགས་ཚེ་བརྟེན་ནས་བཏགས་པའི་བདག་མེད་
པར་རྟོགས་དགོས་མི་དགོས་གསལ་པོར་ཤེས་ནུས། དེ་བཞིན་དུ་འཇིག་ལྟ་
ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་ནི་དངོས་པོ་ཡིན་པས་ན་མེད་པར་
རྟོགས་མི་དགོས། ་བདག་མེད་རྟོགས་ཚེ་གང་ཟག་རང་གིས་ངོ་བོས་གྲུབ་པ་
ཤེས་བྱ་ལ་མེད་པ་ཞིག་མེད་པར་རྟོགས་པའི་ཚུལ་གྱིས་བདག་འཛིན་སྤང་དགོས་
ན༑ བདག་མེད་རྟོགས་ཚེ་མེད་པའི་བདག་སྤོང་ཞིང༌། །དེ་ནི་ངར་འཛིན་རྟེན་
དུའ ང་མི་རིགས་ལ། །ཞེས་སོགས་གཞན་ལ་གང་བརྗོད་པ་དེ་རང་ལའང་འབྱུང་
བར་སྣང་བས་ལེགས་པར་དཔྱད་པར་འཚལ་ལོ། །འོ་ན་སྐྱོན་དེ་མང་བཀུར་བ་
ལ་ཇི་ལྟར་འཇུགསྙམ་ན། དེ་དག་གིས་ཕུང་པོ་ནི་མེད་པར་རྟོགས་པའི་སྐབས་མི་
འདོད་དེ ཆོས་བདག་མེད་པར་མི་འདོད་པའི་ཕྱིར། གང་ཟག་བདག་མེད་པར་
རྟོགས་ཚེ་བདག་མེད་རྟོགས་པའི་ཡེ་ཤེས་དེས་གང་ཟག་ཁོ་རང་རང་མེད་པར་
རྟོགས་དགོས་པར་འདོད་ཅིང་ཕུང་པོ་བདག་ཏུ་འདོད་པས་ན། བདག་མེད་
མཐོང་ཚེ་ཕུང་པོ་མེད་པར་མཐོང་བར་ཐལ ཕུང་པོ་བདག་ཡིན་པའི་ཕྱིར་ཞེས་
ཐལ་བ་འཕེན་པར་སྣང་ངོ་། །འོན་ཀྱང་དེ་ལྟ་བུ་ནི་སྔར་གྱི་སྔ་འགྱུར་བའི་བཤད་
པ་ཙམ་ལས་དེང་སང་གི་རང་ལུགས་འཛིན་པར་གྲགས་པ་རྣམས་ཀྱི་ཐུགས་
385

ལའང་འཕྲོད་དཀའ་ན་གཞན་གྱི་ཐུགས་ལ་མ་བབས་པ་ནི་སྨོས་མ་དགོས་ཀྱང་
རང་གིས་གང་དྲན་དཔྱད་པའི་སྒོ་ཙམ་དུ་སྨྲ་བརྗོད་རང་དབང་ཡོད་པའི་ཆ་ནས་
བྲིས་པ་ཙམ་མོ། །
གསུམ་པ་ནི། རྟག་བདག་སྤངས་ན་དེ་ཚེ་དེ་ཡི་ཕྱིར། །ཁྱོད་ཀྱི་སེམས་
སམ་ཕུང་པོ་བདག་མི་འགྱུར། །ཁྱོད་ཀྱི་རྣལ་འབྱོར་བདག་མེད་མཐོང་བ་ཡིས།།
གཟུགས་སོགས་དེ་ཉིད་རྟོགས་པར་མི་འགྱུར་ཞིང༌། །གཟུགས་ལ་དམིགས་ནས་
འཇུག་ཕྱིར་འདོད་ཆགས་སོགས །སྐྱེ་འགྱུར་དེ་ཡི་ངོ་བོ་རྟོགས་མེད་ཕྱིར།
ཞེས་པ་སྟེ། གལ་ཏེ་བདག་མེད་མངོན་སུམ་དུ་མཐོང་བའི་ཚེ་རྟག་པའི་བདག་
སྤངས་པའམ་མེད་པར་རྟོགས་པ་ཡིན་པས་ཕུང་པོ་མེད་པར་རྟོགས་པ་སྐྱོན་མེད་
དོ་ཞེ་ན། འོ་ན་བདག་མེད་མངོན་སུམ་དུ་རྟོགས་པ་དེ་ཡི་ཚེ་རྟག་བདག་མེད་པར་
རྟོགས་པ་ཡིན་པ་དེ་ཡི་ཕྱིར། ཁྱོད་ཀྱི་སེམས་སམ་ཕུང་པོ་བདག་ཏུ་མི་འགྱུར་ཏེ།
མེད་པར་མཐོང་རྒྱུའི་བདག་དེ་རྟག་པ་ཡིན་པའི་ཕྱིར། དེར་མ་ཟད། ཁྱོད་ཀྱི་
རྣལ་འབྱོར་བདག་མེད་མཐོང་བ་ཡིས་གཟུགས་སོགས་ཀྱི་དེ་ཉིད་མི་རྟག་སྡུག་
བསྔལ་སྟོང་པ་བདག་མེད་རྟོགས་པར་མི་འགྱུར་ཞིང་མི་རྟོགས་པར་ཐལ། རྟག་
པའི་བདག་མེད་པ་ཙམ་དུ་མཐོང་བ་ཡིན་པའི ཕྱིར། ཁྱོད་ཀྱི་རྣལ་འབྱོར་བདག་
མེད་རྟོགས་པ་མཐར་ཕྱིན་པ་དེ་ཆོས་ཅན། ད་དུང་འདོད་ཆགས་སྐྱེ་བར་ཐལ།
གཟུགས་ལ་བདེན་པར་དམིགས་ནས་འཇུག་པའི་ཕྱིར། དེ་ལྟ་ན་དེའི་འབྲས་བུ་
འདོད་ཆགས་སོགས་སྐྱེ་བར་འགྱུར་ཏེ། གཟུགས་སོགས་ཕུང་པོ་དེ་ཡི་ངོ་བོ་མི་
FLE,386

རྟག་སྡུག་བསྔལ་སྟོང་པ་བདག་མེད་དུ་རྟོགས་པ་མེད་པའི་ཕྱིར་རོ།
བཞི་པ་ནི། གང་ཕྱིར་སྟོན་པས་ཕུང་པོ་བདག་གོ་ཞེས། །གསུངས་པ་དེ་
ཕྱིར་ཕུང་པོ་བདག་འདོད་ན། །དེ་ནི་ཕུང་ལས་གཞན་བདག་འགོག་པ་སྟེ། །
གཟུགས་བདག་མིན་སོགས་མདོ་གཞན་གསུངས་ཕྱིར་རོ། །གང་ཕྱིར་
གཟུགས་ཚོར་བདག་མིན་འདུ་ཤེས་ཀྱང་།མ་ཡིན་འདུ་བྱེད་རྣམས་མིན་རྣམ་
ཤེས་ཀྱང༌། །མིན་པར་མདོ་གཞན་ལས་གསུངས་དེ་ཡི་ཕྱིར། །མདོར་བསྟན་
ཕུང་པོ་བདག་ཅེས་བཞེད་མ་ཡིན །ཞེས་པ་སྟེ། ཁོ་ན་རེ། གང་གི་ཕྱིར་སྟོན་
པས་ཕུང་པོ་བདག་གོ་ཞེས་གསུངས་ཏེ། མདོ་ལས། དགེ་སློང་དག་དགེ་སྦྱོང་
ངམ་བྲམ་ཟེ་གང་སུ་དག་ཅིག་བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་
དག་ནི་ཉེ་བར་ལེན་པའི་ཕུང་པོ་ལྔ་པོ་འདི་དག་ཁོ་ན་ལ་ཡང་དག་པར་རྗེས་སུ་
ལྟའོ་ཞེས་གསུངས་པ་དེའི་ཕྱིར་ཕུང་པོ་བདག་ཏུ་འདོད་དོ་ཞེ་ན། དེ་ནི་ཕུང་པོ་
ལས་ངོ་བོ་གཞན་དུ་གྱུར་པའི་བདག་འགོག་པ་སྟེ། ཕུང་པོ་བདག་ཡིན་པར་སྟོན་
པའི་དོན་མིན་ཏེ གཟུགས་བདག་མ་ཡིན་སོགས་མདོ་གཞན་ལས་གསུངས་
པའི་ཕྱིར་རོ། །གང་གི་ཕྱིར་རྒྱུ་མཚན་གཞན་ཡང་གཟུགས་ཚོར་བདག་མིན་
འདུ་ཤེས་ཀྱང་མ་ཡིན་འདུ་བྱེད་རྣམས་ཀྱང་མིན་རྣམ་ཤེས་ཀྱང་བདག་མིན་པར་
མདོ་གཞན་ལས་གསུངས་པ་དེའི་ཕྱིར། དགེ་སློང་དག་དགེ་སྦྱོང་ངམ་བྲམ་ཟེ་
གང་སུ་དག་ཅེས་པའི་མདོར་བསྟན་པ་འདིས་ཆོས་ཅན། ཕུང་པོ་བདག་ཡིན་ཅེས་
བཞེད་པ་མ་ཡིན་ཏེ། མདོ་གཞན་ལས་ཕུང་ལྔ་བདག་མིན་པར་གསུངས་པའི་
8387

3gp
ཕྱིར།
༧ ;
༈ གསུམ་པ་ཚོགས་དབྱིབས་ལ་བརྟགས་པའི་རིགས་པས་ཕྱི་མའི་
མཇུག་བསྡུ་བ་ལ། ཚོགས་དང་དབྱིབས་ཀྱི་གང་ཟག་རྫས་ཡོད་རིམ་ལྡན་དུ་
འགོག་པ བརྟེན་ནས་བཏགས་པ་ཙམ་ལས་འཛིན་ཡུལ་མ་ངེས་པར་བསྟན་པ
སྤང་བྱ་རྟག་བདག་ཡིན་ན་ལྷན་སྐྱེས་མི་སྤོང་བར་ཐལ་བ་དང་གསུམ་ལས།
དང་པོ་ལ་ཕུང་པོའི་ཚོགས་པ་བདག་ཡིན་ན་ཕུང་པོ་རེ་རེ་ནས་བདག་
མིན་ཚུལ། ཕུང་པོ་ཚོགས་པའི་དབྱིབས་བདག་མ་ཡིན་ཚུལ་གཉིས་ལས།
དང་པོ་ནི ཕུང་པོ་བདག་ཅེས་བརྗོད་ཚེ་ཕུང་རྣམས་ཀྱི། །ཚོགས་པ་
ཡིན་གྱི་ཕུང་པོའི་ངོ་བོ་མིན། །མགོན་མིན་འདུལ་བའམ་དཔང་པོ་ཉིད་ཀྱང་མིན།།
དེ་མེད་ཕྱིར་དེ་ཚོགས་པ་མ་ཡིན་ནོ། །དེ་ཚེ་དེ་ཡི་ཡན་ལག་ཚོགས་གནས་
རྣམས༑ ༑ཤིང་རྟ་ཉིད་འགྱུར་ཤིང་རྟ་དང་བདག་མཚུངས། །མདོ་ལས་ཕུང་པོ་
བརྟེན་ནས་ཡིན་གསུངས་པ། དེ་ཕྱིར་ཕུང་པོ་འདུས་ཙམ་བདག་མ་ཡིན །ཞེས་
པ་སྟེ། མདོ་ལས། ཕུང་པོ་བདག་གོ་ཞེས་བརྗོད་པའི་ཚེ་ཕུང་པོ་རྣམས་ཀྱི་
ཚོགས་པ་བདག་ཏུ་སྟོན་པ་ཡིན་གྱི་ཕུང་པོའི་ངོ་བོའམ་ཕུང་པོ་རེ་རེ་ནས་བདག་ཏུ་
སྟོན་པ་མིན་ཏེ། དཔེར་ན་ཤིང་རྣམས་ནི་ནགས་ཚལ་ལོ་ཞེས་བརྗོད་པའི་ཚེ་ཤིང་
གི་ཚོགས་པ་ནགས་ཚལ་ཡིན་གྱི་ཤིང་རེ་རེ་བ་ནགས་སུ་བརྗོད་པ་མ་ཡིན་པ་
བཞིན་ནོ། །དེས་ན་ཕུང་པོའི་ཚོགས་པ་བདག་ཡིན་ནོ་ཞེ་ན། ཕུང་པོའི་ཚོགས་པ་
ཆོས་ཅན། བདག་མ་ཡིན་པར་ཐལ། བཅོམ་ལྡན་འདས་ཀྱིས། བདག་ཉིད་
388

བདག་གི་མགོན་ཡིན་ཏེ། བདག་ཉིད་བདག་གི་དགྲ་ཡང་ཡིན །ལེགས་དང་
ངན་པར་བྱེད་པ་ལ། །བདག་ཉིད་བདག་གི་དཔང་པོ་ཡིན། ཞེས་དང་། བདག་
ཉིད་ལེགས་པར་འདུལ་བས་ནི། །མཁས་པས་མཐོ་རིས་ཐོབ་པར་འགྱུར། །
ཞེས་བདག་ཡིན་ན་མགོན་དང་དཔང་པོ་དང་འདུལ་བ་ཡིན་དགོས་པ་གང་ཞིག།
ཚོགས་པ་ཙམ་མགོན་མིན་ཞིང་གདུལ་བར་བྱ་བའམ་འདུལ་བྱེད་དང་དཔང་པོ་
ཉིད་ཀྱང་མིན་པའི་ཕྱིར་ཏེ། ཚོགས་པ་དེ་དངོས་པོར་མེད་པའི་ཕྱིར་བདག་དེ་ཕུང་
པོའི་ཚོགས་པ་མ་ཡིན་ནོ། །ཁོ་ན་རེ། བདག་ཕུང་པོའི་ཚོགས་པ་ཡིན་ཀྱང་
མགོན་དང་འདུལ་བ་དང་དཔང་པོ་ཡིན་པར་མི་འགལ་ཏེ། མགོན་བྱེད་པ་ནི་
ཚོགས་པ་ཅན་ཡིན་ལ་ཚོགས་པ་ཅན་དང་ཚོགས་པ་གཉིས་ངོ་བོ་གཅིག་ཡིན་པའི་
ཕྱིར་སྐྱོན་མེད་དོ་ཞེ་ན། དེ་ཡང་མི་འཐད་དེ་བདག་གི་སྒྲ་རེས་ཕུང་པོའི་ཚོགས་པ་
ལ་སྦྱོར་ལ་རེས་ཚོགས་པ་ཅན་ལ་སྦྱར་བ་ལ་གང་འདོད་ལས་རིགས་པ་མེད་པའི་
ཕྱིར༑
གཞན་ཡང་ཤེས་བྱ་ཆོས་ཅན། ཕུང་པོའི་ཚོགས་པ་བདག་ཏུ་འདོད་པ་
དེའི་ཚེ་ཤིང་རྟ་དེ་ཡི་ཡན་ལག་གི་ཚོགས་པ་ཕྱོགས་གཅིག་ཏུ་གནས་པ་རྣམས་
ཤིང་རྟ་ཉིད་དུ་འགྱུར་བར་ཐལ། ཤིང་རྟ་དང་བདག་གཉིས་རང་གི་ཡན་ལག་
གི་ཚོགས་པ་ལ་འཇོག་མི་འཇོག་མཚུངས་པའི་ཕྱིར་ཏེ། མདོ་ལས། ཇི་ལྟར་ཡན་
ལག་གི་ཚོགས་པ་རྣམས་ལ་བརྟེན་ནས་ཤིང་རྟ་ཞེས་བཏགས་པ་ལྟར་ཕུང་པོ་
རྣམས་ལ་བརྟེན་ནས་སེམས་ཅན་དང་བདག་དང་གང་ཟག་ཏུ་བཏགས་པ་ཡིན་
389

པར་གསུངས་པ་དེའི་ཕྱིར་ཕུང་པོ་འདུས་པ་ཙམ་བདག་མ་ཡིན་ནོ། །འདིར་རང་
འགྲེལ་ལས། གང་ཞིག་ལ་བརྟེན་ནས་གང་བཏགས་པ་དེ་ནི་བཏགས་པ་ཉེ་བར་
ལེན་པའི་ཚོགས་པ་ཙམ་མ་ཡིན་ཏེ། བརྟེན་ནས་བཏགས་པའི་ཕྱིར་འབྱུང་བ་
ལས་གྱུར་པ་བཞིན་ནོ། །ཇི་ལྟར་འབྱུང་བ་དག་རྒྱུར་བྱས་ནས། འབྱུང་བ་ལས་
གྱུར་པ་སྔོན་པོ་ལ་སོགས་པ་དང༌མིག་ལ་སོགས་པ་བཏགས་མོད་ཀྱི། དེ་
གཉིས་འདུས་པ་ཙམ་ཉིད་ནི་མ་ཡིན་ནོ། །དེ་བཞིན་དུ་བདག་ཕུང་པོ་རྒྱུར་བྱས་
ནས་བཏགས་པའི་རང་བཞིན་ཅན་ཡང་ཕུང་པོ་ཚོགས་པ་ཙམ་ཡིན་པར་མི་རུང་
ངོ་༑ ༑བུམ་པ་ལ་སོགས་པ་རྣམས་ཀྱིས་མ་ངེས་པ་ཉིད་དོ་ཞེ་ན། དེ་ཡང་ཡོད་པ་
མ་ཡིན་ཏེ། བུམ་པ་ལ་སོགས་པ་རྣམས་ཀྱང་གཟུགས་ལ་སོགས་པ་ཚོགས་པ་
ཙམ་ཉིད་ཡིན་པར་མ་གྲུབ་པའི་ཕྱིར་དང་། བརྒལ་ཞིང་བརྟགས་པ་མཚུངས་
པའི་ཕྱིར་རོ། །ཞེས་བརྟེན་ནས་བཏགས་པ་ལ་ཚོགས་པ་ཙམ་མི་རུང་བར་
གསུངས་སོ།
གཉིས་པ་ནི། དབྱིབས་ཤེ་ན་དེ་གཟུགས་ཅན་ལ་ཡོད་ཕྱིར །ཁྱོད་ལ་དེ་
དག་ཉིད་བདག་ཅེས་འགྱུར་གྱི། །སེམས་སོགས་ཚོགས་ནི་བདག་ཉིད་འགྱུར་
མིན་ཏེ །གང་ཕྱིར་དེ་དག་ལ་དབྱིབས་ཡོད་མ་ཡིན། །ཞེས་པ་སྟེ། གལ་ཏེ་ཕུང་
པོ་ཚོགས་པའི་དབྱིབས་ཀྱི་བཀོད་པ་དེ་བདག་ཡིན་ནོ་ཞེ་ན། དབྱིབས་དེ་གཟུགས་
ཅན་ཁོ་ན་ལ་ཡོད་པའི་ཆོས་ཡིན་པའི་ཕྱིར། ཁྱོད་ལ་གཟུགས་ཅན་དེ་དག་ཁོ་ན་
ཉིད་བདག་ཅེས་བྱ་བར་འགྱུར་གྱི། སེམས་སོགས་ཕུང་པོའི་ཚོགས་པ་ནི་བདག་
390

ཉིད་དུ་འགྱུར་བ་མིན་པར་ཐལ་ཏེ། གང་གི་ཕྱིར་སེམས་དང་ཕུང་པོའི་ཚོགས་པ་
དེ་དག་ལ་དབྱིབས་ཡོད་པ་མ་ཡིན་པའི་ཕྱིར
གཉིས་པ་ནི། ལེན་པོ་རང་ཉེར་ལེན་གཅིག་རིགས་མིན་ཏེ། །དེ་ལྟ་ན་
ལས་བྱེད་པོ་གཅིག་ཉིད་འགྱུར། །བྱེད་པོ་མེད་ལས་ཡོད་སྙམ་བློ་ཡིན་ན། །མ་
ཡིན་གང་ཕྱིར་བྱེད་པོ་མེད་ལས་མེད། །གང་ཕྱིར་ཐུབ་པས་བདག་དེ་ས་ཆུ་མེ།།
རླུང་དང་རྣམ་ཤེས་ནམ་མཁའ་ཞེས་བྱ་བ། །ཁམས་དྲུག་དང་ནི་མིག་སོགས་
རེག་པ་ཡི། །རྟེན་དྲུག་དག་ལ་བརྟེན་ནས་ཉེར་བརྟེན་ཞིང༌། །སེམས་དང་སེམས་
བྱུང་ཆོས་རྣམས་ཉེར་བཟུང་ནས། །ངེས་གསུངས་དེ་ཕྱིར་དེ་ནི་དེ་རྣམས་དང༌།།
དེ་ཉིད་མ་ཡིན་ཚོགས་ཙམ་ཉིད་མིན་ཏེ། །དེ་ཕྱིར་ངར་འཛིན་བློ་དེ་རྣམས་ལ་མིན།།
ཞེས་པ་སྟེ ཉེ་བར་ལེན་པ་པོ་བདག་དེ་ཆོས་ཅན། རང་གི་ཉེ་བར་ལེན་པ་ཕུང་པོ་
དང་གཅིག་ཏུ་རིགས་པའི་དངོས་པོ་མིན་ཏེ། བདག་ཕུང་གཅིག་ཡིན་པ་དེ་ལྟ་ན་
ལས་དང་བྱེད་པ་པོ་གཅིག་ཉིད་དུ་ཐལ་བར་འགྱུར་བའི་ཕྱིར་ཏེ། རྩ་ཤེས་ལས
བུད་ཤིང་གང་དེ་མེ་ཡིན་ན། །བྱེད་པ་པོ་དང་ལས་གཅིག་འགྱུར། །ཞེས་དང་།
མེ་དང་ཤིང་གིས་བདག་དང་ནི། །ཉེ་བར་བླང་བའི་རིམ་པ་ཀུན། །བུམ་སྣམ་
སོགས་དང་ལྷན་ཅིག་ཏུ། །མ་ལུས་པ་ནི་རྣམ་པར་བཤད །ཅེས་གསུངས་པས་
སོ༑ ༑དེ་འདྲའི་རིགས་པ་དང་འགལ་གྱི་དོགས་ནས་གལ་ཏེ་བྱེད་པ་པོ་བདག་
མེད་ཀྱང་ལས་སུ་བྱ་བ་ཕུང་པོ་འདུས་པ་ཙམ་རང་བཞིན་གྱིས་ཡོད་སྙམ་དུ་བློ་ལ་
སེམས་ཏེ་གནས་པ་ཡིན་ཞེ་ན། དེ་ཡང་འཐད་པ་མ་ཡིན་ཏེ། གང་ཕྱིར་བྱེད་པ་པོ་
391

བདག་མེད་པར་ལས་ཕུང་པོ་མེད་པའི་ཕྱིར རྩ་ཤེས་ལས། དེ་བཞིན་ཉེར་ལེན་
ཤེས་པར་བྱ། །ལས་དང་བྱེད་པོ་བསལ་ཕྱིར་རོ། །བྱེད་པ་པོ་དང་ལས་དག་
གིས༑ ༑དངོས་པོ་ལྷག་མ་ཤེས་པར་བྱ། །ཞེས་གསུངས་པས་སོ། །ཕུང་པོའི་
ཚོགས་པ་ཙམ་དང་རེ་རེ་བ་བདག་མིན་ཏེ། གང་ཕྱིར་ཐུབ་པས་བདག་དེ་ས་ཆུ་མེ་
རླུང་དང་རྣམ་ཤེས་ནམ་མཁའ་ཞེས་བྱ་བ་ཁམས་དྲུག་དང་ནི། མིག་སོགས་
རེག་པ་ཡི་རྟེན་དྲུག་དག་ལ་བརྟེན་ནས་བདག་གམ་སེམས་ཅན་ཞེས་ཉེ་བར་
བསྟན་ཞིང༌། སེམས་དང་སེམས་བྱུང་གི་ཆོས་རྣམས་བདག་དུ་གདགས་པའི་
རྒྱུར་ཉེ་བར་བཟུང་ནས་ངེས་པར་གསུངས་ཏེ། ཡབ་སྲས་མཇལ་བའི་མདོ་ལས།
རྒྱལ་པོ་ཆེན་པོ་སྐྱེས་བུ་གང་ཟག་འདི་ནི་ཁམས་དྲུག་དང་། རེག་པའི་སྐྱེ་མཆེད་
དྲུག་དང་། སེམས་དང་སེམས་ལས་བྱུང་བའི་ཆོས་རྣམས་ཉེ་བར་བཟུང་ནས་
བདག་ཏུ་བཏགས་སོ། ཞེས་གསུངས་པས་སོ། །དེའི་ཕྱིར་བདག་དེ་ནི་ཕུང་པོ་
རེ་རེ་བ་དེ་རྣམས་དང་། དེ་ཉིད་དེ་གཅིག་མ་ཡིན་ལ་ཕུང་པོ་ཚོགས་པ་ཙམ་ཉིད་
ཀྱང་མིན་ཏེ། དེ་ལྟར་མིན་པར་གོང་གི་མདོ་ལས་གསུངས་པ་དེའི་ཕྱིར། ངར་
འཛིན་ལྷན་སྐྱེས་ཀྱི་བློ་དེའི་དམིགས་ཡུལ་ཕུང་པོ་རྣམས་ལ་མིན་ཏེ། ཕུང་པོ་རེ་
རེ་དང་ཚོགས་པ་ཙམ་བདག་མ་ཡིན་པའི་ཕྱིར།
གསུམ་པ་ནི། བདག་མེད་རྟོགས་ཚེ་རྟག་པའི་བདག་སྤོང་ཞིང༌། །འདི་
ནི་ངར་འཛིན་རྟེན་དུའང་མི་འདོད་པ། །དེ་ཕྱིར་བདག་མེད་ཤེས་པས་བདག་ལྟ་
བ༑ ༑དཔྱིས་ཀྱང་འབྱིན་ཞེས་སྨྲ་བ་ཤིན་ཏུ་མཚར། རང་ཁྱིམ་རྩིག་ཕུག་སྦྲུལ་
392

གནས་མཐོང་བཞིན་དུ།།འདི་ན་གླང་ཆེན་མེད་ཅེས་དོགས་བསལ་ཏེ། །སྦྲུལ་གྱི་
འཇིགས་པའང་སྤོང་བར་བྱེད་པ་ནི། །ཀྱེ་མ་གཞན་གྱི་གནམ་པོར་འགྱུར་ཉིད་དོ།།
ཞེས་པ་སྟེ། མང་བཀུར་སྡེ་པས་བདག་ཕུང་ངོ་བོ་གཅིག་ཏུ་ཁས་བླངས་པ་ལ་
གོང་དུ། ཁྱོད་ཀྱི་རྣལ་འབྱོར་བདག་མེད་མཐོང་བ་ལ། །དེ་ཚེ་དངོས་རྣམས་ངེས་
པར་མེད་པར་འགྱུར། །ཞེས་པའི་ཐལ་བ་འཕེན་ཚེ། ལན་དུ་བདག་མེད་པར་
མཐོང་རྒྱུའི་བདག་ནི་རྟག་བདག་ཡིན་ནོ་ཞེས་པ་ལ། རྟག་བདག་སྤངས་ན་དེ་ཚེ་
དེ་ཡི་ཕྱིར།།སོགས་ཀྱི་སྐྱོན་བརྗོད་པ་དེ་བཞིན་དུ་འདིར་ཡང་ཁྱོད་ཀྱི་འཇིག་ལྟའི་
དམིགས་ཡུལ་དུ་གྱུར་པའི་བདག་ནི་ཕུང་པོར་འདོད་ཅིང་མེད་པར་མཐོང་རྒྱུ་དང་
སྤང་རྒྱུའི་བདག་རྟག་པར་འདོད་པ་ནི་མི་འཐད་དེ། བདག་མེད་རྟོགས་པའི་ཚེ་ན་
རྟག་པའི་བདག་ཙམ་སྤོང་ཞིང་འདི་ནི་ངར་འཛིན་ལྷན་སྐྱེས་ཀྱི་དམིགས་རྣམ་གང་
གི་རྟེན་ནམ་ཡུལ་དུའང་ཁྱོད་རང་གིས་ཀྱང་མི་འདོད་ཅིང་རིགས་པས་ཀྱང་མི་
འཐད་པ་དེའི་ཕྱིར། རྟག་གཅིག་རང་དབང་ཅན་གྱི་བདག་མེད་ཙམ་ཤེས་པས་
ཐོག་མ་མེད་པ་ནས་ཞུགས་པའི་བདག་ཏུ་ལྟ་བ་དཔྱིས་ཀྱང་སྟེ་རྩ་བ་དྲུང་ནས་
འབྱིན་ཞེས་སྨྲ་བ་ནི་ཤིན་ཏུ་མཚར་ཏེ།ཇི་ལྟར་མཚར་སྙམ་ན། དཔེར་ན་མི་བླུན་
པོ་ཞིག་གིས་རང་གི་ཁྱིམ་གྱི་རྩིག་ཕུག་ན་དུག་སྦྲུལ་གནས་པ་མཐོང་བཞིན་དུ་འདི་
ན་གླང་ཆེན་མེད་ཅེས་གླང་ཆེན་ཡོད་མེད་ཀྱི་དོགས་པ་བསལ་ཏེ་དེས་སྦྲུལ་གྱི་
འཇིགས་པའང་སྤོང་བར་བྱེད་པ་ནི་ཀྱེ་མ་མཁས་པ་གཞན་གྱི་གནམ་པོར་ཏེ་བཞད་
གད་དུ་འགྱུར་བ་ཉིད་དོ། །འདིས་ནི་ཉན་ཐོས་མངོན་པའི་ང་རྒྱལ་ཅན་དག་གིས་
393

ཐེག་ཆེན་ནས་བཤད་པའི་སྟོང་ཉིད་རྟོགས་མི་དགོས་པར་རང་སྐྱ་ཐུབ་པའི་གང་
ཟག་མེད་པར་རྟོགས་པའི་ཐར་ལམ་ཡོད་པར་འདོད་པ་ཀུན་གྱི་ཞེ་འདོད་བཀག་པ་
ཡིན་ནོ།།ངར་འཛིན་ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་གམ་ང་ཙམ་
པོ་ནི་ཕུང་པོའི་འཛིན་པ་ཉིད་ལས་བྱུང་བས་ན་རྒྱུ་ཕུང་འཛིན་གྱི་ཡུལ་ཕུང་པོ་
རགས་པའི་ཆ་སྟོང་ཉིད་དུ་མ་རྟོགས་བར་དུ་བདག་ལྟའི་དམིགས་པ་ང་ཙམ་པོ་དེ་
མ་གྲུབ་པར་རྟོགས་མི་ནུས། དེ་མ་ནུས་ན། རྟག་བདག་ངར་འཛིན་གྱི་ཡུལ་མིན་
པས་དེ་མེད་པར་ཤེས་པས་ངར་འཛིན་སྤོང་བར་འདོད་པ་འབྲེལ་མེད་དོན་གཞན་
དུ་འགྱུར་ཚུལ་སྤྱི་དང་། ཁྱད་པར་མང་བཀུར་བ་རང་གིས་ངར་འཛིན་གྱི་ཡུལ་དུ་
གྱུར་པའི་བདག་ནི་ཕུང་པོར་འདོད་ཅིང་། མེད་པར་རྟོགས་རྒྱུ་དང་སྤང་བྱ་ནི་རྟག་
བདག་ཏུ་འདོད་པས་ངར་འཛིན་ལྷན་སྐྱེས་ཀྱི་ཡུལ་བདག་སྦྲུལ་ལྟ་བུ་གནས་པར་
མཐོང་བཞིན་དུ་གླང་ཆེན་མེད་ཅེས་རྟག་བདག་མེད་པའི་དོགས་པ་བསལ་ནས་
སྦྲུལ་ལྟ་བུ་འཇིག་ལྟའི་གནོད་པ་སྤང་བ་ནི་མཚར་རོ་ཞེས་ནང་འགལ་བསྟན་པ་
ཡིན་ནོ། །
བཞི་པ། སྔར་བཤད་པའི་ལྷག་མ་བརྟེན་བརྟེན་པ་དང་ལྡན་པར་
བརྟགས་པའི་རིགས་པ་གསུམ་གྱིས་ལྷན་སྐྱེས་ཀྱི་བདག་འཛིན་འགོག་པ་ནི།
ཕུང་པོར་བདག་ཡོད་མ་ཡིན་བདག་ལ་ཡང༌། །ཕུང་པོ་དེ་རྣམས་ཡོད་མིན་གང་
ཕྱིར་འདིར། །གཞན་ཉིད་ཡོད་ན་རྟོག་པ་འདིར་འགྱུར་ན། །གཞན་ཉིད་དེ་མེད་དེ་
ཕྱིར་འདི་རྟོག་པའོ། །བདག་ནི་གཟུགས་ལྡན་མི་འདོད་གང་ཕྱིར་བདག །ཡོད་
394

མིན་དེ་ཕྱིར་ལྡན་དོན་སྦྱོར་བ་མེད། །གཞན་ན་གནག་ལྡན་གཞན་མིན་གཟུགས་
ལྡན་ན། །བདག་ནི་གཟུགས་ལས་དེ་ཉིད་གཞན་ཉིད་མེད། །ཅེས་པ་སྟེ། རྟེན་
ཕུང་པོར་བདག་བརྟེན་པའི་ཚུལ་གྱིས་ཡོད་པ་མ་ཡིན། བདག་ལ་ཡང་ཕུང་པོ་དེ་
རྣམས་བརྟེན་པའི་ཚུལ་དུ་ཡོད་པ་མིན་ཏེ། གང་གི་ཕྱིར་འདིར་བརྟགས་པའི་
སྐབས་སུ་བདག་ཕུང་གཉིས་ཐ་དད་གཞན་ཉིད་དུ་ཡོད་ན་བདག་ཕུང་རྟེན་དང་
བརྟེན་པའི་ཕྱོགས་ཀྱི་རྟོག་པ་འདིར་འཐད་པར་འགྱུར་རིགས་ན་ཡང་། བདག་
ཕུང་གཉིས་གཞན་ཉིད་དུ་གྲུབ་པ་དེ་མེད་པ་དེའི་ཕྱིར། བདག་ཕུང་གཉིས་རྟེན་
བརྟེན་པར་གྲུབ་པར་འདོད་པ་འདི་ནི་ལོག་པར་རྟོག་པ་ཁོ་ནའོ། །དེ་བཞིན་དུ་
བདག་ནི་གཟུགས་སོགས་ཕུང་པོ་དང་ལྡན་པར་མི་འདོད་དེ གང་གི་ཕྱིར་ཞེ་ན
བདག་ཡོད་པ་མིན་པ་དེའི་ཕྱིར་བདག་ལ་ཕུང་པོ་ལྡན་པའི་དོན་དུ་སྦྱོར་བ་མེད་དེ
མོ་གཤམ་བུ་ལ་ཕུང་པོ་ལྡན་དོན་གྱི་སྦྱོར་བ་མེད་པ་བཞིན། བདག་ཕུང་གཉིས་
གཞན་དུ་ཡོད་ན་གང་ཟག་བཀྲ་ཤིས་ལ་གནག་གམ་ཕྱུགས་དང་ལྡན་ཞེས་པ་ལྟ་བུ་
དང་༑ གཞན་མིན་ན། ལྷས་སྦྱིན་གཟུགས་ལྡན་ཞེས་བརྗོད་རིགས་ན་ཡང་།
བདག་ནི་གཟུགས་ལས་དེ་ཉིད་དང་གཞན་ཉིད་དུ་མེད་པའི་ཕྱིར་ལྡན་དོན་སྦྱོར་བ་
མི་སྲིད་དོ། །
གཉིས་པ་ཤིང་རྟ་རྣམ་བཞིའི་རིགས་པས་འཇིག་ལྟའི་རི་རྩེ་ཉི་ཤུ་འགོག་
པ་ལ། འཇིག་ཚོགས་ལ་ལྟ་བའི་ཆ་ཉི་ཤུ་དང་། དེ་དག་འཇིག་ལྟ་ལ་བརྟེན་པས་
ཀུན་བརྟགས་ཡིན་ཚུལ་བསྟན་པ་གཉིས་ལས།
395

དང་པོ་ནི། གཟུགས་བདག་མ་ཡིན་བདག་ནི་གཟུགས་ལྡན་མིན
གཟུགས་ལ་བདག་མེད་བདག་ལའང་གཟུགས་ཡོད་མིན །དེ་ལྟར་རྣམ་བཞིར་
ཕུང་ཀུན་ཤེས་བྱ་སྟེ། །དེ་དག་བདག་ཏུ་ལྟ་བ་ཉི་ཤུར་འདོད། །ཅེས་པ་སྟེ། ཤེས་
བྱ་ཆོས་ཅན། བདག་ཏུ་ལྟ་བའི་ཆ་ཉི་ཤུ་ཡོད་དེ། གཟུགས་བདག་མ་ཡིན་པ་ལ་
བདག་ཏུ་ལྟ་བ་དང༌། དེ་བཞིན་དུ་བདག་ནི་གཟུགས་དང་ལྡན་པ་མིན་པ་ལ་ལྡན་
པར་ལྟ་བ་དང་། གཟུགས་ལ་བདག་མེད་པ་ལ་ཡོད་པར་ལྟ་བ། བདག་
ལའང་གཟུགས་ཡོད་པ་མིན་པ་ལ་བདག་ལ་གཟུགས་ཡོད་དུ་ལྟ་བ་སྟེ དེ་ལྟར་
གཟུགས་ཕུང་གཅིག་ལ་བདག་ཏུ་ལྟ་ཚུལ་རྣམ་པ་བཞིར་ཡོད་པ་བཞིན་ཕུང་པོ་
ལྷག་མ་བཞི་པོ་གཞན་ཀུན་ལའང་བདག་ཏུ་ལྟ་ཚུལ་བཞི་རེ་ཤེས་པར་བྱ་སྟེ། དེ་
དག་བསྡོམས་ན་བདག་ཏུ་ལྟ་བ་ཉི་ཤུ་ཡིན་པར་འདོད་དོ། །འོ་ན་རྩ་ཤེས་ལས་
ཕུང་མིན་ཕུང་པོ་ལས་གཞན་མེད། ། དེ་ལ་ཕུང་མེད་དེར་དེ་མེད། །དེ་བཞིན་
གཤེགས་པ་ཕུང་ལྡན་མིན། །དེ་བཞིན་གཤེགས་པ་གང་ཞིག་ཡིན། །ཞེས་
རིགས་པ་རྣམ་པ་ལྔ་རེ་གསུངས་པ་མིན་ནམ་ཞེ་ན། ཡིན་མོད་དེ་ནི་མུ་སྟེགས་
པའི་ལུགས་དགག་པའི་ཕྱིར་ཡིན་ལ། འདིར་བསྟན་ཉི་ཤུར་བཞག་པ་ནི་མདོ་སྡེ་
ལས་གསུངས་ཤིང་དེའི་རྒྱུ་མཚན་ཡང་འཇིག་ཚོགས་ཞེས་པ་ཕུང་པོ་ལ་འདོད་པ་
རང་སྡེ་ཐམས་ཅད་མཐུན་ཡང་། དེ་ལ་ལྟ་བའི་དོན་ལ་དངོས་སྨྲ་བ་གསུམ་གྱིས་
ཕུང་པོ་ལ་དམིགས་ནས་བདག་ཏུ་ལྟ་བར་འདོད་ལ། དབུ་མ་པས་ཕུང་པོ་
དམིགས་ཡུལ་དུ་སོང་བ་ལ་བརྟེན་ནས་གཞི་མེད་ལ་བདག་ཏུ་ལྟ་བས་འཇིག་
396

ཚོགས་ལ་བརྟེན་ནས་ལྟ་བ་ལ་འཇིག་ཚོགས་ལ་ལྟ་བ་ཞེས་བར་གྱི་ཚིག་མི་མངོན་
པར་བྱས་པ་སྟེ་དེ་གཉིས་གང་ལྟར་ན་ཡང་། བདག་ཕུང་གཞན་དུ་ལྟ་བ་དེ་འཇིག་
ཚོགས་ལ་ལྟ་བ་མ་ཡིན་ཏེ། དངོས་སྨྲ་བ་གསུམ་གྱི་ལྟར་ན་ཕུང་པོ་དམིགས་
ཡུལ་དུ་མ་བྱས་པར་བདག་ཏུ་ལྟ་བར་སོང་བའི་ཕྱིར་དང་། དབུ་མའི་ལུགས་
ལྟར་ན་ཕུང་པོ་ལ་མ་ལྟོས་པའི་བདག་ཏུ་ལྟ་བར་སོང་བའི་ཕྱིར་ན་དེ་ནི་འཇིག་ལྟ་
མ་ཡིན་ནོ། །གཞན་ཡང་སྔར་བཤད་པའི་དབུ་མ་པ་ལ་ཐལ་རང་གི་བཞེད་པའི་
ཁྱད་ཕྱེས་ཏེ་རང་རྒྱུད་པས་ཕུང་པོར་དམིགས་ནས་བདག་ཏུ་ལྟ་བའི་ལུགས་ལྟར་
བཞེད་ཅེས་ཀྱང་མཁས་པ་གཞན་ནས་བཞེད་དོ། །མདོར་ན་འཇིག་ཚོགས་ལ་ལྟ་
བ་ནི་ཆ་ཉི་ཤུ་ཁོ་ནའོ་ཞེས་འཇུག་འགྲེལ་སྙིང་པོ་རབ་གསལ་ལས་གསུངས
གཉིས་པ་ནི། ལྟ་རི་བདག་མེད་རྟོགས་པའི་རྡོ་རྗེ་ཡིས། །བཅོམ་བདག་
གང་དང་ལྷན་ཅིག་འཇིག་འགྱུར་པ། །འཇིགས་ཚོགས་ལྟ་རི་ལྷུན་སྟུག་ལ་གནས་
པ༑ ༑རྩེ་མོ་མཐོ་བར་གྱུར་པ་འདི་དག་གོ།ཞེས་པ་སྟེ། ཕུང་པོ་ལ་བདག་ཏུ་ལྟ་
བའི་ཆ་ཉི་ཤུ་པོ་ཆོས་ཅན།ཁྱོད་མཐོང་སྤང་ཀུན་བརྟགསཀྱི་ཆར་གྱུར་པའི་འཇིག་
ལྟ་ལྷན་སྐྱེས་ལ་བརྟེན་པའི་རྩ་བ་ཅན་ཡིནཏེ། མཐོང་སྤང་གི་ཆར་གྱུར་པའི་
འཇིག་ལྟ་ལྷན་སྐྱེས་ཀྱི་རི་བོ་དེ་བདག་མེད་རྟོགས་པའི་ཡེ་ཤེས་ཀྱི་རྡོ་རྗེ་ཡིས་
བཅོམ་པ་ན་བཅོམ་པའི་བདག་ཏུ་ལྟ་བ་གང་དང་ལྷན་ཅིག་ཏུ་ཁྱོད་འཇིག་ཅིང་སྤོང་
བར་འགྱུར་པ་ཡིན་པའི་ཕྱིར། དེས་ན་འཇིག་ཚོགས་ལྟ་བའི་རི་ལྷུན་སྟུག་པོ་ལ་
གནས་པ་ནི་དེ་ཡི་རྩེ་མོ་ལྟ་བུར་མཐོ་བར་གྱུར་པ་བཤད་མ་ཐག་པའི་བདག་ཏུ་ལྟ་
397

བ་ཉི་ཤུ་འདི་དག་ནི་ཀུན་བརྟགས་ཀྱི་ངོ་བོར་གྱུར་པའི་བདག་ལྟའོ།
གསུམ་པ་ཤིང་རྟ་རྣམ་ལྔའི་རིགས་པས་བརྗོད་མེད་ཀྱི་གང་ཟག་
འགོག་པ་ལ། ཕྱོགས་སྔ་བཀོད་པ། དེ་དགག་པ་གཉིས་ལས།
དང་པོ་ནི ཁ་ཅིག་དེ་ཉིད་གཞན་ཉིད་རྟག་མི་རྟག །ལ་སོགས་བརྗོད་
མེད་གང་ཟག་རྫས་ཡོད་འདོད། རྣམ་ཤེས་དྲུག་གི་ཤེས་བྱར་དེ་འདོད་ཅིང། །དེ་
ནི་ངར་འཛིན་གཞིར་ཡང་འདོད་པ་ཡིན། །ཞེས་པ་སྟེ། མང་བཀུར་བའི་ནང་
ཚན་གནས་མ་བུ་བ་ཁ་ཅིག་གང་ཟག་ནི་ཕུང་པོ་དང་དེ་ཉིད་དེ་གཅིག་མིན་ཏེ། སྐྱེ་
འཇིག་ཅན་དུ་ཐལ་བས་སོ། །གཞན་ཉིད་མིན་ཏེ། ཕུང་པོ་མ་གཏོགས་དེར་འཛིན་
མ་གྲུབ་པའི་ཕྱིར། དེ་བཞིན་དུ་རྟག་མི་རྟག་ལ་སོགས་པ་བརྗོད་དུ་མེད་པའི་ལས་
འབྲས་ཀྱི་རྟེན་གང་ཟག་རྫས་སུ་ཡོད་པར་འདོད་ལ། རྣམ་ཤེས་དྲུག་གི་ཤེས་
བྱར་ཡང་གང་ཟག་དེ་འདོད་ཅིང་། དེ་ནི་ངར་འཛིན་ལྷན་སྐྱེས་ཀྱི་དམིགས་པའི་
གཞིར་ཡང་འདོད་པ་ཡིན་ནོ། །
གཉིས་པ་ལ། རྫས་སུ་ཡོད་ན་བརྗོད་མེད་དགག། བརྗོད་དུ་མེད་ན་
བཏགས་པར་གྲུབ། དངོས་ཆོས་བྲལ་བས་དངོས་མེད་གྲུབ། ཚུལ་དེས་
བཏགས་པ་ཙམ་དུ་བསྟན་པ་དང་བཞི་ལས
དང་པོ་ནི། གང་ཕྱིར་གཟུགས་ལས་སེམས་བརྗོད་མེད་མི་རྟོགས།
དངོས་ཡོད་བརྗོད་མེདརྟོགས་པ་མ་ཡིན་ཉིད། །གལ་ཏེ་བདག་འགའ་དངོས་པོར་
398

གྲུབ་གྱུར་ན། །སེམས་ལྟར་གྲུབ་དངོས་བརྗོད་དུ་མེད་མི་འགྱུར། །ཞེས་པ་སྟེ།
དེ་ནི་མི་འཐད་དེ། གང་གི་ཕྱིར་ཞེ་ན། གཟུགས་ལས་སེམས་གཅིག་དང་ཐ་དད་
དུ་བརྗོད་དུ་མེད་པར་མི་རྟོགས་པ་བརྗོད་དུ་ཡོད་པ་ལྟར གང་དངོས་པོར་
ཡོད་པ་ཡིན་ན་རྟག་མི་རྟག་སོགས་སུ་བརྗོད་དུ་མེད་པར་རྟོགས་པའམ་ཤེས་པར་
བྱ་བ་མ་ཡིན་པ་ཉིད་དེ། དཔེར་ན་བུམ་པ་བཞིན། གང་ཟག་ཀྱང་དངོས་པོར་
ཡོད་པས་སོ།།གལ་ཏེ་ཁྱོད་ཀྱིས་འདོད་པའི་བདག་འགའ་དངོས་པོར་གྲུབ་པར་
གྱུར་ན། སེམས་ལྟར་དུ་རྫས་སུ་གྲུབ་པའི་དངོས་པོ་ཆོས་ཅན། དེ་ཉིད་དང་
གཞན་ཉིད་སོགས་བརྗོད་དུ་མེད་པར་མི་འགྱུར་བར་ཐལ། གཟུགས་ལས་
སེམས་གཞན་དུ་བརྗོད་དུ་མེད་པ་མ་ཡིན་པའི་ཕྱིར
གཉིས་པ་ནི། གང་ཕྱིར་ཁྱོད་བུམ་དངོས་པོར་མ་གྲུབ་པའི། །ངོ་བོ་
གཟུགས་སོགས་ལས་བརྗོད་མེད་འགྱུར་བས། །བདག་གང་ཕུང་པོ་ལས་བརྗོད་
མེད་འགྱུར་ཏེ། །རང་གིས་ཡོད་པར་གྲུབ་པར་རྟོགས་མི་བྱ་། །ཞེས་པ་སྟེ
ཁྱོད་ཀྱིས་འདོད་པའི་གང་ཟག་རྫས་སུ་མི་གྲུབ་སྟེ། གང་གི་ཕྱིར་ཞེ་ན། ཁྱོད་ཀྱི་
བུམ་པ་རྫས་ཡོད་ཀྱི་དངོས་པོར་མ་གྲུབ་པའི་ངོ་བོ་རང་གི་གདགས་གཞི་གཟུགས་
དང་དྲི་དང་རོ་དང་འབྱུང་བ་བཞི་སོགས་རྡུལ་རྫས་བརྒྱད་ལས་དེ་ཉིད་དང་གཞན་
དུ་བརྗོད་དུ་མེད་པར་འགྱུར་བས་ན། དཔེ་དེ་བཞིན་དུ་བརྗོད་མེད་ཀྱི་བདག་གང་
ཞིག་ཀྱང་ཕུང་པོ་ལས་དེ་ཉིད་དང་གཞན་དུ་བརྗོད་དུ་མེད་པར་མི་འགྱུར་ཏེ།
དེས་ན་བདག་དེ་ཆོས་ཅན། རང་གི་ངོ་བོས་ཡོད་པར་གྲུབ་པར་རྟོགས་པར་མི་བྱ་
399

སྟེ༑ དཔེར་ན་རང་གི་ཚོགས་པ་ལས་གཅིག་ཐ་དད་དུ་བརྗོད་དུ་མེད་པས་བུམ་པ་
བཏགས་ཡོད་དུ་གྲུབ་པ་བཞིན་ནོ། །ཚིགས་བཅད་འདི་གཉིས་ཀྱིས་རྫས་སུ་ཡོད་
ན་བརྗོད་དུ་མེད་པ་དགག་པ་དང་བརྗོད་དུ་མེད་ན་བཏགས་ཡོད་དུ་གྲུབ་པར་
བསྟན་ཏོ། །
གསུམ་པ་ནི། ཁྱོད་ཀྱི་རྣམ་ཤེས་རང་བདག་ལས་གཞན་ནི། །མི་འདོད་
གཟུགས་སོགས་ལས་གཞན་དངོས་འདོད་ཅིང༌། །དངོས་ལ་རྣམ་པ་དེ་གཉིས་
མཐོང་འགྱུར་བ། །དེ་ཕྱིར་བདག་མེད་དངོས་ཆོས་དང་བྲལ་ཕྱིར །ཞེས་པ་སྟེ།
ཁྱོད་ཀྱི་རྣམ་པར་ཤེས་པ་རང་གི་བདག་ཉིད་གསལ་རིག་ལས་གཞན་དུ་ནི་མི་
འདོད་ལ་གཟུགས་སོགས་བེམ་པོའི་ཆོས་ལས་གཞན་དུ་གྱུར་པའི་དངོས་པོར་
འདོད་ཅིང༌། དངོས་པོ་ལ་གཅིག་དང་ཐ་དད་ཀྱི་རྣམ་པ་དེ་གཉིས་མཐོང་བར་
འགྱུར་པ་དེའི་ཕྱིར། ཤེས་བྱ་ཆོས་ཅན བདག་དངོས་པོར་མེད་དེ། དངོས་
པོའི་ཆོས་གཅིག་དང་ཐ་དད་ཀྱི་རྣམ་པ་གཉིས་དང་བྲལ་བའི་ཕྱིར།
བཞི་པ་ནི། དེ་ཕྱིར་ངར་འཛིན་རྟེན་ནི་དངོས་པོ་མིན། །ཕུང་ལས་གཞན་
མིན་ཕུང་པོའི་ངོ་བོ་མིན། །ཕུང་པོ་རྟེན་མིན་འདི་ནི་དེ་ལྡན་མིན། །འདི་ནི་ཕུང་པོ་
རྣམས་བརྟེན་འགྲུབ་པར་འགྱུར། །ཞེས་པ་སྟེ། རྫས་སུ་མ་གྲུབ་པ་དེའི་ཕྱིར།
ངར་འཛིན་པའི་རྟེན་ནི་ཆོས་ཅན། དངོས་པོ་མིན་ཏེ དངོས་པོ་ཡིན་ན་རྫས་སུ་
གྲུབ་དགོས་པའི་ཕྱིར། བདག་ཆོས་ཅན་ཕུང་པོ་ལས་གཞན་མིན་ཏེ། ཕུང་པོ་མ་
གཏོགས་དེ་འཛིན་མ་གྲུབ་པའི་ཕྱིར། བདག་ཆོས་ཅན། ཕུང་པོའི་ངོ་བོ་དང་
€ 400

གཅིག་མིན་ཏེ། སྐྱེ་དང་འཇིག་པ་ཅན་དུ་ཐལ་བའི་ཕྱིར །བདག་ཆོས་ཅན།
ཕུང་པོ་དང་རྟེན་དང་བརྟེན་པའི་ཚུལ་གྱིས་གྲུབ་པ་མིན་པ་དང་། བདག་འདི་ནི་
ཕུང་པོ་དེ་དང་ལྡན་པའང་མིན་ཏེ། ཕུང་པོ་དང་ཐ་དད་དུ་མ་གྲུབ་པའི་ཕྱིར།
བདག་འདི་ནི་ཆོས་ཅན། མ་བརྟགས་གྲགས་པ་ཙམ་དུ་ཕུང་པོ་རྣམས་ལ་བརྟེན་
ནས་བཏགས་པ་ཙམ་དུ་འགྲུབ་པར་འགྱུར་ཏེ། ཐ་སྙད་ཙམ་དུ་བདག་བསྙོན་དུ་
མེད་པར་གྲུབ་པའི་ཕྱིར།
༈ བཞི་པ་རྣམ་བདུན་ཤིང་རྟའི་རིགས་པའི་རྣམ་གྲངས་སྡོམ་དུ་བསྟན་
པ་ནི། ཤིང་རྟ་རང་ཡན་ལག་ལས་གཞན་འདོད་མིན། །གཞན་མིན་མ་ཡིན་དེ་
ལྡན་ཡང་མིན་ཞིང་། །ཡན་ལག་ལ་མིན་ཡན་ལག་དག་དེར་མིན །འདུས་པ་
ཙམ་མིན་དབྱིབས་མིན་ཇི་བཞིན་ནོ། །ཞེས་པ་སྟེ། ཤིང་རྟ་ཆོས་ཅན། རང་གི་
ཡན་ལག་ལས་གཞན་དུ་འདོད་ན་རིགས་པ་མིན་ཏེ། ཡན་ལག་རྣམས་ལས་
གཞན་དུ་མ་དམིགས་པའི་ཕྱིར། །རང་གི་ཡན་ལག་ལས་གཞན་མིན་པ་མ་ཡིན་
པ་གཅིག་མིན་ཏེ། ཡིན་ན་ཡན་ལག་དུ་མ་ཡོད་པས་ཤིང་རྟ་དུ་མར་ཐལ་བའི་
ཕྱིར༑ ཤིང་རྟ་དེ་ལ་ཡན་ལག་དེ་དག་དང་ལྡན་པ་ཡང་མིན་ཞིང་། ཡན་ལག་
རྣམས་ལ་ཤིང་རྟ་བརྟེན་པ་མིན་ལ།ཡན་ལག་དག་ཤིང་རྟ་དེར་བརྟེན་པ་མིན་ཏེ།
ངོ་བོ་ཐ་དད་དུ་མ་གྲུབ་པའི་ཕྱིར། ཤིང་རྟ་ནི་རང་གི་ཡན་ལག་འདུས་པ་ཙམ་ཡང་
མིན་ལ། ཡན་ལག་བཀོད་པའི་དབྱིབས་ཉིད་ཀྱང་ཤིང་རྟ་མིན་པ་ཉིད་ཇི་ལྟ་བ་
བཞིན༑ བདག་ཀྱང་རང་གི་ཉེར་ལེན་གྱི་ཕུང་པོ་དང་། གཅིག་དང་ཐ་དད་ལྡན་པ་
401

བརྟེན་དང་བརྟེན་པ་ཕུང་པོ་འདུས་པ་དང་དབྱིབས་བཅས་རྣམ་པ་བདུན་གྱིས་
བཙལ་ན་མི་རྙེད་པ་ཡིན་ནོ། །རྩ་ཤེར་དུ་རྣམ་ལྔ་ཡི་རིགས་པ་ལས་མ་གསུངས་
པས་འདིར། ཚོགས་པ་དང་དབྱིབས་བསྣན་ཏེ་རྣམ་བདུན་ཤིང་རྟའི་རིགས་པ་
བསྟན་པ་ནི། ཁ་ཅིག་ཚོགས་པ་དང་དབྱིབས་ཙམ་ཤིང་རྟ་ཡིན་ནམ་སྙམ་པ་སྲིད་
པས་དེ་ལ་ཚོགས་དབྱིབས་ཙམ་ཤིང་རྟ་ཡིན་པའི་དོགས་པ་མ་བསལ་ན། ཕུང་
པོའི་ཚོགས་པ་ཙམ་དང་ཕུང་པོའི་དབྱིབས་ཙམ་བདག་ཡིན་ནོ་སྙམ་པའི་དོགས་
པ་སྐྱེ་བ་མི་ཁེགས་པས་འདིར་བདག་དང་ཤིང རྟ་མཚུངས་པས་རྣམ་བདུན་ཤིང་
རྟའི་རིགས་པསབད ག་མེད་གཏན་ལ་ཕབ་པར་མ་ཟད། ཚོགས་དབྱིབས་བྱེ་
བྲག་ཏུ་གསུངས་པ་ཡང་གནད་འདི་ལགས་སོ། །
༈ གསུམ་པ་དབྱིབས་དང་ཚོགས་པའི་རིགས་པ་བྱེ་བྲག་ཏུ་བསྟན་པ་
ལ༑ ཚོགས་པ་ཤིང་རྟར་འདོད་པ་དགག། དབྱིབས་ཤིང་རྟར་འདོད་པ་དགག།
བརྟེན་ནས་འབྱུང་བའི་རྒྱུ་འབྲས་སྟོང་པར་བསྟན། རིགས་པ་དེས་གཞན་ཡང་
སྟོང་པར་བསྟན་པ་དང་བཞི་ལས།
དང་པོ་ནི། གལ་ཏེ་ཚོགས་ཙམ་ཤིང་རྟར་འགྱུར་ན་ནི། །སིལ་བུར་
གནས་ལའང་ཤིང་རྟ་ཉིད་ཡོད་འགྱུར། །གང་ཕྱིར་ཡན་ལག་ཅན་མེད་ཡན་ལག་
དག ༑མེད་པས་དབྱིབས་ཙམ་ཤིང་རྟར་རིགས་པའང་མིན། །ཞེས་པ་སྟེ། གལ་
ཏེ་ཚོགས་པ་ཙམ་ཤིང་རྟ་ཡིན་པར་འགྱུར་ན་ནི། ཤིང་རྟ་བཤིག་པའི་ཡན་ལག་
སིལ་བུར་གནས་པ་ལ་ཡང་ཤིང་རྟ་ཉིད་ཡོད་པར་འགྱུར་ཏེ། ཡན་ལག་ཚོགས་
402

པ་ཙམ་ཤིང་རྟར་འདོད་པའི་ཕྱིར། འདོད་མི་རིགས་ཏེ གང་གི་ཕྱིར་ཞེ་ན་ཡན་
ལག་སིལ་བུར་གནས་པ་ལ་ཡན་ལག་ཅན་ཤིང་རྟ་མེད་པས་ན་དེའི་ཡན་ལག་
དག་ཀྱང་མི་འགྲུབ་སྟེ། མོ་གཤམ་བུ་མ་གྲུབ་པས་དེའི་ཡན་ལག་བཞིན་ནོ།
དེས་ན་ཡན་ལག་མེད་པས་དབྱིབས་ཙམ་ཞིག་ཀྱང་ཤིང་རྟར་རིགས་པའང་མིན་
ནོ༑ ༑
གཉིས་པ་ནི། ཁྱོད་དབྱིབས་ཡན་ལག་རེ་རེ་སྔར་ཡོད་འགྱུར།
བཞིན་ཤིང་རྟར་གཏོགས་ལའང་དེ་བཞིན་ན། །བྱེ་བར་གྱུར་པ་དེ་དག་ལ་ཇི་ལྟར།།
ད་ལྟར་ཡང་ནི་ཤིང་རྟ་ཡོད་མ་ཡིན། །ད་ལྟ་གལ་ཏེ་ཤིང་རྟ་ཉིད་དུས་འདིར།
འཕང་ལོ་སོགས་ལ་དབྱིབས་ཐ་དད་ཡོད་ན། འདི་གཟུང་འགྱུར་ན་དེ་ཡང་ཡོད་
མིན་ཏེ། །དེ་ཕྱིར་དབྱིབས་ཙམ་ཤིང་རྟར་ཡོད་མ་ཡིན། །གང་ཕྱིར་ཁྱོད་ཀྱི་
ཚོགས་པ་ཅང་མེད་པས། །དབྱིབས་དེ་ཡན་ལག་ཚོགས་ཀྱི་མ་ཡིན་ན། །གང་
ཞིག་ཅི་ཡང་མ་ཡིན་དེ་བརྟེན་ནས། །འདིར་ནི་དབྱིབས་སུ་ལྟ་ཞིག་ཇི་ལྟར་
འགྱུར༑ ༑ཞེས་པ་སྟེ། ཁྱོད་ཀྱི་ཡན་ལག་གི་དབྱིབས་ཤིང་རྟ་ཡིན་ན། ཡན་ལག་
རེ་རེའི་དབྱིབས་ཤིང་རྟ་ཡིན་ནམ། ཡན་ལག་ཚོགས་པའི་དབྱིབས་ཤིང་རྟ་ཡིན།
དང་པོ་ལྟར་ན།སྔར་མ་བསྒྲིགས་པའི་དུས་ཀྱི་དབྱིབས་དང་ཁྱད་པར་མེད་པའི་
དབྱིབས་ཡིན་ནམ། སྔར་དང་མི་འདྲ་བའི་དབྱིབས་གཞན་ཡིན། དང་པོ་ལྟར།
ཁྱོད་ཀྱིས་ཤིང་རྟར་འདོད་པའི་དབྱིབས་ཡན་ལག་རེ་རེའི་སྟེང་དུ་སྔར་ཤིང་རྟ་མ་
བསྒྲིགས་པའི་སྐབས་ན་ཡོད་པར་གྱུར་པ་ཇི་བཞིན་དུ་བསྒྲིགས་ནས་ཤིང་རྟར་
403

གཏོགས་ལའང་སྔ་མ་མ་བསྒྲིགས་པའི་ཡན་ལག་གི་དབྱིབས་དེ་བཞིན་ཡིན་ན་ནི།
སྔར་ཡན་ལག་རྣམས་སོ་སོར་བྱེ་བར་གྱུར་པ་དེ་དག་ལ་ཇི་ལྟར་ཤིང་རྟ་ཡོད་པ་མ་
ཡིན་པ་ལྟར་ད་ལྟར་ཡན་ལག་བསྒྲིགས་པ་ལ་ཡང་ནི་ཤིང་རྟ་ཡོད་པ་མ་ཡིན་པར་
ཐལ་ལོ། །གཉིས་པ་ལྟར། ད་ལྟ་གལ་ཏེ་ཤིང་རྟ་ཉིད་དུ་གྲུབ་པའི་དུས་འདིར་
སྔར་གྱི་འཕང་ལོ་ལ་སོགས་པ་ལས་དབྱིབས་ཐ་དད་དུ་ཡོད་དོ་ཞེ་ན། དེ་ལྟ་བུའི་
དབྱིབས་དེ་གཟུང་དུ་ཡོད་པར་འགྱུར་དགོས་ན་དེ་ཡང་ཡོད་པ་མིན་ཏེ་མ་བཟུང་
བ་དེའི་ཕྱིར་དབྱིབས་ཙམ་ཤིང་རྟར་ཡོད་པ་མ་ཡིན་ནོ། །གོང་གི་རྩ་བའི་བརྟག་པ་
གཉིས་པ་ཡན་ལག་ཚོགས་པའི་དབྱིབས་ཤིང་རྟ་ཡིན་ནོ་ཞེ་ན། དེ་ཡང་མི་འཐད་
དེ༑ གང་གི་ཕྱིར་ཞེ་ན་ཁྱོད་ཀྱི་ཚོགས་པ་རྫས་སུ་ཅང་མེད་པས་སོ། །དབྱིབས་དེ་
ཡན་ལག་ཚོགས་ཙམ་གྱི་བཏགས་ཆོས་མ་ཡིན་པར་རྫས་ཡོད་ཡིན་ན། ཡན་
ལག་གི་ཚོགས་པ་གང་ཞིག་རྫས་སུ་ཡོད་པ་ཅི་ཡང་མ་ཡིན་པ་དེ་ལ་བརྟེན་ནས།
འདིར་དབྱིབས་སུ་ལྟ་ཞིག་ཇི་ལྟར་འགྱུར་ཏེ་མི་འགྱུར་བར་ཐལ། ཡན་ལག་གི་
ཚོགས་པ་རྫས་སུ་མ་གྲུབ་པ་ལ་བརྟེན་ནས་དབྱིབས་རྫས་ཡོད་དུ་གྲུབ་པ་མི་སྲིད་
པའི་ཕྱིར་རོ། །
གསུམ་པ་ནི། ཁྱོད་ཀྱི་འདི་ནི་ཇི་ལྟར་འདོད་དེ་ལྟར། །མི་བདེན་པ་ཡི་རྒྱུ་
ལ་བརྟེན་བྱས་ནས། །འབྲས་བུའི་རྣམ་པ་མི་བདེན་རང་བཞིན་ཅན། །ཐམས་ཅད་
ཀྱང་ནི་སྐྱེ་བར་ཤེས་པར་གྱིས། །ཞེས་པ་སྟེ། གལ་ཏེ་ཚོགས་པ་བཏགས་ཡོད་
ལ་བརྟེན་ནས་དབྱིབས་བཏགས་ཡོད་འདོགས་པ་ཡིན་ནོ་ཞེ་ན། དེ་ལྟར་ན་ཁྱོད་
0404

ཀྱི་ཚོགས་པ་བཏགས་ཡོད་ལ་བརྟེན་ནས་དབྱིབས་བཏགས་ཡོད་དུ་འདོགས་པ་
འདི་ནི་ཇི་ལྟར་འཐད་པར་འདོད་པ་དེ་ལྟར་དུ་མི་བདེན་པ་ཡི་རྒྱུ་མ་རིག་པ་དང་༤
བོན་སོགས་ལ་བརྟེན་པརབྱས་ནས།སྐྱེ་བ་དང་མྱུ་གུ་སོགས་འབྲས་བུའི་རྣམ་པ་
མི་བདེན་པའི་རང་བཞིན་ཅན་ཐམས་ཅད་ཀྱང་ནི་སྐྱེ་བར་ཤེས་པར་གྱིས་ཤིག
བཞི་པ་ནི། འདིས་ནི་གཟུགས་སོགས་དེ་ལྟར་གནས་རྣམས་ལ། །བུམ་
བློ་ཞེས་བྱའང་རིགས་པ་མ་ཡིན་ཉིད། །སྐྱེ་བ་མེད་པས་གཟུགས་སོགས་ཀྱང་
ཡོད་མིན། །དེ་ཡི་ཕྱིར་ཡང་དེ་དག་དབྱིབས་མི་རིགས། །ཞེས་པ་སྟེ། ཤིང་རྟའི་
ཡན་ལག་ཚོགས་པ་ཤིང་རྟ་མ་ཡིན་པར་བསྟན་པའི་རིགས་པ་འདིས་ནི་ཆོས་ཅན།
ལོག་རྟོག་གཞན་ཡང་ཁེགས་ཏེ། གཟུགས་སོགས་རྡུལ་རྫས་བརྒྱད་པོ་དེ་ལྟར་
གནས་པའི་ཚོགས་པ་རྣམས་ལ་བུམ་པའོ་སྙམ་པའི་བློར་འགྱུར་བ་འཐད་དོ་ཞེས་
བྱ་བའང་རིགས་པ་མ་ཡིན་པ་ཉིད་དེ། ཤིང་རྟའི་ཡན་ལག་གི་ཚོགས་པ་ཤིང་རྟར་
མི་རིགས་པ་ལྟར།བུམ་པའི་རྡུལ་རྫས་བརྒྱད་འདུས་ཀྱི་ཚོགས་པའང་བུམ་པར་
མི་རིགས་པའི་རྒྱུ་མཚན་མཚུངས་པའི་ཕྱིར ། གཞན་ཡང་གོང་དུ་མཐའ་བཞི་
སྐྱེ་འགོག་གི་རིགས་པས་སྐྱེ་བ་མེད་པར་གཏན་ལ་ཕབ་ཟིན་པས་སྐྱེ་བ་མེད་ན་
གཟུགས་སོགས་ཀྱང་ཡོད་པ་མིན་པ་དེ་ཡི་ཕྱིར་ཡང་ཚོགས་པ་དེ་དག་དབྱིབས་
སུ་མི་རིགས་སོ།
༈ གཉིས་པ་མ་བརྟགས་རྟེན་ཅིང་འབྲེལ་བས་རྩོད་པ་སྤོང་བ་ལ།
འཇིག་རྟེན་གྲགས་པའི་བརྟེན་ནས་གདགས་པ། འཇིག་རྟེན་གྲགས་པའི་བརྟེན་
405

ནས་འབྱུང་བ། འཇིག་རྟེན་གྲགས་པས་རྩོད་པ་སྤོང་བ་དང་གསུམ་ལས
དང་པོ་ལ། དཔེ་ཤིང་རྟ་བརྟེན་ནས་བཏགས་ཚུལ། དོན་གང་ཟག་
བརྟེན་ནས་བཏགས་ཚུལ། ཆོས་གཞན་ཡང་བརྟེན་ནས་བཏགས་ཚུལ་དང་
གསུམ་ལས།
དང་པོ་ལ། མཐའ་བདུན་དུ་མ་དཔྱད་པར་གྲགས་པ་ཙམ་དུ་ཡོད་པར་
བསྟན༑ རང་བཞིན་མེད་ཀྱང་ལྟོས་ཏེ་བཏགས་པའི་ཐ་སྙད་དེས་དོན་གྲུབ་ཚུལ།
དོན་དམ་བདེ་བླག་ཏུ་རྟོགས་པའི་ཕན་ཡོན་དངོས། དེ་ལ་དོགས་པ་སྤོང་བ་
དང་བཞི་ལས
དང་པོ་ནི། དེ་ནི་དེ་ཉིད་དུའ མ་འཇིག་རྟེན་དུ། །རྣམ་པ་བདུན་གྱིས་
འགྲུབ་འགྱུར་མིན་མོད་ཀྱི། །རྣམ་དཔྱད་མེད་པར་འཇིག་རྟེན་ཉིད་ལས་འདིར།།
རང་གི་ཡན་ལག་བརྟེན་ནས་འདོགས་པ་ཡིན། །ཞེས་པ་སྟེ། ཤིང་རྟ་དེ་ནི་དེ་ཁོ་
ན་ཉིད་དུའམ་འཇིག་རྟེན་ཀུན་རྫོབ་བདེན་པའི་དབང་དུ་བྱས་ཀྱང་རུང་རིགས་པ་
རྣམ་པ་བདུན་གྱིས་དཔྱད་ན་རྡུལ་ཙམ་དུ་ཡང་འགྲུབ་པར་འགྱུར་བ་མིན་མོད་ཀྱི།
འོན་ཀྱང་ཤིང་རྟ་ཉོས་ཤིག། ཤིང་རྟ་འཆོས་ཤིག་ཞེས་པའི་ཐ་སྙད་རྒྱུན་ཆད་པའི་
སྐྱོན་ནི་མེད་དེ། རིགས་པས་རྣམ་དཔྱད་མེད་པར་འཇིག་རྟེན་གྲགས་པ་ཉིད་ཀྱི་
དབང་ལས་འདིར་རང་གི་ཡན་ལག་ལ་བརྟེན་ནས་ཤིང་རྟ་ཞེས་འདོགས་པ་ཡིན་
པའི་ཕྱིར་རོ། །
གཉིས་པ་ནི། དེ་ཉིད་ཡན་ལག་ཅན་དེ་ཆ་ཤས་ཅན། །ཤིང་རྟ་དེ་ཉིད་བྱེད་
406

པོ་ཞེས་འགྲོར་བསྙད། །སྐྱེ་བོ་རྣམས་ལ་ལེན་པོ་ཉིད་དུ་འགྲུབ། །འཇིག་རྟེན་
གྲགས་པའི་ཀུན་རྫོབ་མ་བརླག་ཅིག །ཅེས་པ་སྟེ། ཤིང་རྟ་ཆོས་ཅན། ཁྱོད་ལ་
མིང་གི་ཐ་སྙད་གཞན་ཡང་ཡོད་དེ། ཤིང་རྟ་དེ་ཉིད་རང་གི་ཡན་ལག་རྣམས་ལ་
ལྟོས་ནས་ཡན་ལག་ཅན་དང༌། ཤིང་རྟ་དེ་རང་གི་ཆ་ཤས་ལ་ལྟོས་ནས་ཆ་ཤས་
ཅན་དང་། འཕང་ལོ་སོགས་ཉེར་བར་བླང་བྱ་ལེན་པའི་བྱ་བ་ལ་ལྟོས་ནས་ཤིང་རྟ་
དེ་ཉིད་བྱེད་པ་པོ་ཞེས་ཀྱང་འགྲོ་བར་གྲགས་པའི་འཇིག་རྟེན་གྱིས་བསྙད་ལ།
རང་གི་ཡན་ལག་ཉེ་བར་ལེན་པ་ལ་ལྟོས་ནས་སྐྱེ་བོ་རྣམས་ལ་ལེན་པ་པོ་ཉིད་དུ་
འགྲུབ་པས། དངོས་སྨྲ་ཁྱོད་ཀྱིས་ཤིང་རྟའི་ཡན་ལག་རེ་རེ་བ་དང་ཚོགས་པ་ཤིང་
རྟ་མ་ཡིན་ན། དེ་མ་ཡིན་པའི་ཤིང་རྟ་མེད་པར་ཁས་བླངས་པ་སོགས་ཀྱི་སྒོ་ནས་
འཇིག་རྟེན་གྲགས་པའི་རྣམ་གཞག་མ་བརླགས་ཤིག
གསུམ་པ་ནི། རྣམ་བདུན་གྱིས་མེད་གང་དེ་ཇི་ལྟ་བུར། །ཡོད་ཅེས་རྣལ་
འབྱོར་པས་འདིའི་ཡོད་མི་རྙེད། །དེས་དེ་ཉིད་ལའང་བདེ་བླག་འཇུག་འགྱུར་
བས༑ ༑འདིར་དེའི་གྲུབ་པ་དེ་བཞིན་འདོད་པར་བྱ། །ཞེས་པ་སྟེ ཤིང་རྟ་ཆོས་
ཅན༑ རང་བཞིན་གྱིས་གྲུབ་པ་མེད་། རིགས་པ་རྣམ་པ་བདུན་གྱིས་དཔྱད་ན་
མེད་པའི་ཤིང་རྟ་གང་ཡིན་པ་དེ་ཚུལ་ཇི་ལྟ་བུར་རམ་དེ་ལྟར་ཡོད་ཅེས་རྣལ་འབྱོར་
པས་ཤིང་རྟ་འདིའི་ཡོད་ཚུལ་མི་རྙེད་པ་ཡིན་པའི་ཕྱིར འོན་ཀྱང་རྣམ་དཔྱད་
མེད་པར་འཇིག་རྟེན་གྲགས་པ་ལྟར་དུ་ཤིང་རྟ་གྲུབ་པའི་གྲུབ་ཚུལ་དེས་ཐ་སྙད་ཀྱི་
རྣམ་གཞག་འཐད་པར་མ་ཟད་དེ་ཁོ་ན་ཉིད་དོན་དམ་བདེན་པ་རྟོགས་པ་ལའང་
407

བདེ་བླག་ཏུ་འཇུག་པར་འགྱུར་བས་ན། དབུ་མའི་སྐབས་འདིར་ཤིང་རྟ་དེའི་གྲུབ་
པའམ་སྣང་ཚུལ་ལ་བརྟེན་ནས་བཏགས་པ་དེ་བཞིན་དུ་འདོད་པར་བྱའོ། །གཞུང་
འདིས་རྣམ་པ་བདུན་གྱིས་དཔྱད་ཚེ་ཤིང་རྟ་རྡུལ་ཙམ་མ་གྲུབ་ཀྱང་མ་བརྟགས་སྣང་
ཙམ་ངོར་ཤིང་རྟའི་བྱ་བྱེད་བསླུ་མེད་སྣང་བ་འཐད་པ་ལྟར། ཆོས་ཐམས་ཅད་
བརྟགས་ན་མ་རྙེད་མ་གྲུབ་ཀྱང་སྣང་ཙམ་བསླུ་མེད་དུ་ཤར་བའི་ཚུལ་བསྟན་པ་
ཡིན༑ མདོར་ན་དབུ་མ་འཇུག་པ་འདིའི་རིགས་པའི་རྣམ་པ་རེ་རེས་ཀྱང་ཆོས་
ཀུན་བརྟགས་ན་སྤྲོས་བྲལ་ནམ་མཁའ་ལྟ་བུ་དང་དེ་ཉིད་བསླུ་མེད་སྣང་ཚུལ་
མེད་སྣང་སྟོང་བའི་རང་གཟུགས་སུ་ཤར་བ་བསྟན་པས་གཞུང་འདི་ཤིན་ཏུ་ནས་
བྱིན་རླབས་ཆེ་བས་འདི་དང་མཇལ་བའང་སྐལ་བ་བཟང་པོ་ཡིན་པར་ཤེས་དགོས་
སོ༑
བཞི་པ་ནི། ཤིང་རྟ་ཡོད་ཉིད་མིན་ན་དེའི་ཚེ། །ཡན་ལག་ཅན་མེད་དེའི་
ཡན་ལག་ཀྱང་མེད། །ཤིང་རྟ་ཚིག་ན་ཡན་ལག་མེད་དཔེ་བཞིན། །བློ་མེས་ཡན་
ལག་ཅན་བསྲེགས་ཡན་ལག་གོ།ཞེས་པ་སྟེ། གལ་ཏེ་ཤིང་རྟ་མ་གྲུབ་མོད་ཤིང་
རྟའི་ཡན་ལག་གི་ཚོགས་པ་གྲུབ་བོ་སྙམ་ན། དེ་ཡང་མི་འཐད་དེ། ཤིང་རྟ་ཡོད་
པ་ཉིད་མིན་ན་ཆོས་ཅན། དེ་ཡི་ཚེ་ཡན་ལག་ཅན་ཤིང་རྟ་མེད་པ་དེའི་ཕྱིར། དེའི་
ཡན་ལག་ཀྱང་མེད་པར་ཐལ ། ཤིང་རྟ་ཚིག་ན་དེའི་ཡན་ལག་མེད་པ་ལྟར་རོ།།
དཔེ་དེ་བཞིན་དུ་རིགས་པའི་རྣམ་དཔྱོད་ཀྱི་བློའི་མེས་ཡན་ལག་ཅན་ཤིང་རྟ་རྡུལ་
ཙམ་མེད་པར་སྟོང་ཉིད་དུ་བསྲེགས་པ་ན་ཡན་ལག་གི་འབུད་ཤིང་རྣམས་ཀྱང་
408

ཤེས་རབ་ཀྱི་མེས་ཚིག་གོ་ཞེས་སྨོས་མི་དགོས་ཏེ་ངེས་པར་ཚིག་པའི་ཕྱིར་རོ།།
ཁོ་ན་རེ་ཤིང་རྟ་མེད་ན་དེའི་ཡན་ལག་མེད་པ་མ་ངེས་ཏེ ཤིང་རྟ་གཡང་ལ་ལྷུང་
ནས་ཞིག་པ་ན་ཤིང་རྟ་མེད་ཀྱང་དེའི་ཡན་ལག་འཕང་ལོ་སོགས་དམིགས་པས་སོ་
ཞེ་ན།དེ་ནི་སྔར་ཤིང་རྟ་རྟོགས་མྱོང་གི་གང་ཟག་གིས་བློ་རྟོག་པས་སྔར་གྱི་ཤིང་
རྟ་དེའི་ཡན་ལག་གོ་ཞེས་སྦྲེལ་ནས་སྒྲོ་བཏགས་པ་ཙམ་དུ་ཟད་ཀྱི། དེ་ལྟར་མིན་
ན་སྔར་ཤིང་རྟ་གཏན་ནས་མཐོང་མ་མྱོང་བའི་གང་ཟག་གིས་ཀྱང་འཕང་ལོ་
སོགས་མཐོང་ཚེ་ཤིང་རྟའི་འཕང་ལོར་རྟོགས་དགོས་ན་དེ་ལྟར་མི་རྟོགས་པ་
མངོན་སུམ་གྱིས་གྲུབ་པའི་ཕྱིར་རོ།
༈ གཉིས་པ་དོན་གང་ཟག་བརྟེན་ནས་བཏགས་ཚུལ་ལ གང་ཟག་
བརྟེན་ནས་བཏགས་པར་འཇོག་ཚུལ། རྟག་ཆད་བྲལ་བའི་ལྟ་བ་རྟོགས་ཚུལ།
ངར་འཛིན་དམིགས་ཡུལ་མ་བརྟགས་གྲགས་ཚུལ། དེ་མེད་རྟོགས་པས་རྣམ་
གྲོལ་འཐོབ་ཚུལ་དང་བཞི་ལས།
དང་པོ་ནི། དེ་བཞིན་འཇིག་རྟེན་གྲགས་པས་ཕུང་པོ་དང་། །ཁམས་དང་
དེ་བཞིན་སྐྱེ་མཆེད་དྲུག་བརྟེན་ནས། །བདག་ཀྱང་ཉེ་བར་ལེན་པོ་ཉིད་དུ་འདོད།།
ཉེར་ལེན་ལས་ཡིན་འདི་ནི་བྱེད་པོའང་ཡིན །ཞེས་པ་སྟེ། ཤེས་བྱ་ཆོས་ཅན།
བདག་ཀྱང་ཤིང་རྟ་དེ་བཞིན་དུ་ཤེས་པར་བྱ་སྟེ། ཚུལ་ཇི་ལྟར་ཤེས་ན་བརྟགས་ན་
མ་གྲུབ་ཀྱང་འཇིག་རྟེན་གྲགས་པའི་དབང་ལས། ཕུང་པོ་དང་ཁམས་དང་དེ་
409

བཞིན་དུ་སྐྱེ་མཆེད་དྲུག་ལ་བརྟེན་ནས་བདག་ཀྱང་ཤིང་རྟ་ལྟར་ཉེ་བར་ལེན་པ་པོ་
ཉིད་དུ་འདོད་ཅིང་། ཉེར་ལེན་ཕུང་པོ་དེ་ལས་ཡིན་ལ། བདག་འདི་ནི་ལས་དེ་ལ་
བརྟེན་ནས་བྱེད་པ་པོའང་ཡིན་ནོ། །
གཉིས་པ་ནི། དངོས་ཡོད་མིན་ཕྱིར་འདི་ནི་བརྟན་མིན་ཞིང་། །མི་བརྟན་
ཉིད་མིན་འདི་ནི་སྐྱེ་འཇིག་མིན། །འདི་ལ་རྟག་པ་ཉིད་ལ་སོགས་པ་ཡང་། །ཡོད་
མིན་དེ་ཉིད་དང་ནི་གཞན་ཉིད་མིན། །ཞེས་པ་སྟེ། དངོས་པོར་རང་བཞིན་གྱིས་
ཡོད་པ་མིན་པའི་ཕྱིར་ན། བརྟེན་ནས་བཏགས་པའི་བདག་འདི་ནི་རང་བཞིན་
གྱིས་མི་འགྱུར་བའི་བརྟན་པ་མིན་ཞིང་མི་བརྟན་པ་ཉིད་ཀྱང་མིན་ལ། བདག་འདི་
ནི་སྐྱེ་བ་དང་འཇིག་པ་ཅན་ཡང་མིན་པས་ན་འདི་ལ་རྟག་པ་དང་མི་རྟག་པ་ཉིད་ལ་
སོགས་པ་ཡང་ག་ལ་ཡོད་པ་ཡིན་ཏེ་མིན་ནོ། །བདག་ནི་ཕུང་པོ་སོགས་ལས་དེ་
ཉིད་དང་ནི་གཞན་ཉིད་ཀྱང་མིན་ཏེ། རིགས་པས་བརྟགས་ན་མ་གྲུབ་པའི་ཕྱིར།
གསུམ་པ་ནི། གང་ལ་རྟག་ཏུ་འགྲོ་རྣམས་ངར་འཛིན་བློ། །རབ་ཏུ་
འབྱུང་ཞིང་དེ་ཡི་གང་ཡིན་དེར། །ང་ཡིར་འཛིན་བློ་འབྱུང་བའི་བདག་དེ་ནི། །མ་
བརྟགས་གྲགས་པའི་གཏི་མུག་ལས་ཡིན་ནོ། །ཞེས་པ་སྟེ། འཆིང་གྲོལ་གྱི་
གཞིར་གྱུར་པའི་བདག་དེ་མ་གྲུབ་པའི་སྐྱོན་མེད་དེ། གང་གི་ཕྱིར་ཞེ་ན། གང་ལ་
དམིགས་ནས་དུས་རྟག་ཏུ་འགྲོ་བ་རྣམས་ཀྱི་རྒྱུད་ལ་ངར་འཛིན་གྱི་བློ་རབ་ཏུ་
འབྱུང་ཞིང་དེ་ཡི་བདག་གི་བ་མིག་ལ་སོགས་པ་གང་ཡིན་པ་དེར་ང་ཡིར་འཛིན་
པའི་བློ་འབྱུང་བའི་བདག་དེ་ནི་མ་བརྟགས་གྲགས་པའི་ངོར་གཏི་མུག་ལས་གྲུབ་
40410

པ་ཡིན་ནོ། །དེ་ཡང་སྟོང་ཉིད་བདུན་ཅུ་པ་ལས། འབྱུང་བ་དང་ནི་འཇིག་པ་དག
མཐོང་ངོ་སྙམ་དུ་ཁྱོད་སེམས་ན། །གཏི་མུག་དབང་གིས་འབྱུང་བ་ཡིན། །ཞེས་
གསུངས་པ་ལྟར་རོ།
བཞི་པ་ནི། གང་ཕྱིར་བྱེད་པོ་མེད་ཅན་ལས་མེད་པ། །དེ་ཕྱིར་བདག་གི་
བདག་མེད་པར་ཡོད་མིན། །དེ་ཕྱིར་བདག་དང་བདག་གི་སྟོང་ལྟ་ཞིང་། །རྣལ་
འབྱོར་པ་དེ་རྣམ་པར་གྲོལ་པར་འགྱུར། །ཞེས་པ་སྟེ། དེ་ལྟར་བདག་དང་བདག་
གི་བ་མེད་པར་རྟོགས་པའི་རྣལ་འབྱོར་པས་གྲོལ་བ་ཐོབ་པར་འགྱུར་ཏེ གང་གི་
ཕྱིར་ཞེ་ན དཔེར་ན་བྱེད་པ་པོ་རྫ་མཁན་མེད་པ་ཅན་གྱི་བྱ་བའི་ལས་རྫ་བུམ་མེད་
པ་དེའི་ཕྱིར་བདག་གི་བའི་ཆོས་མིག་ལ་སོགས་པའང་ཉེ་བར་ལེན་པ་པོ་བདག་
མེད་པར་ཡོད་པ་མིན་ཞིང་།དེ་ཕྱིར་བདག་དང་བདག་གི་བ་སྟོང་པར་ལྟ་ཞིང་སྒོམ་
པར་བྱེད་པའི་རྣལ་འབྱོར་པ་དེ་རྣམ་པར་གྲོལ་བར་འགྱུར་ཏེ། འཇིག་ལྟ་ལྷན་
སྐྱེས་ཀྱི་ཡུལ་མེད་པར་རྟོགས་ནས་སྒོམ་པའི་གང་ཟག་ཡིན་པའི་ཕྱིར།
གསུམ་པ་ཆོས་གཞན་ཡང་བརྟེན་ནས་བཏགས་ཚུལ་བསྟན་པ་ནི། བུམ་
པ་སྣམ་བུ་རེ་ལྡེ་དམག་དང་ནགས་ཚུལ་ཕྲེང་བ་ལྗོན་ཤིང་དང༌། །ཁང་ཁྱིམ་ཤིང་
རྟ་ཕྲན་དང་འགྲོན་གནས་ལ་སོགས་དངོས་རྣམས་གང་དག་དང༌། །དེ་བཞིན་
གང་དག་སྒོ་ནས་སྐྱེ་འདིས་བསྙད་པ་དེ་རྣམས་རྟོགས་བྱ་སྟེ། །གང་ཕྱིར་ཐུབ་
དབང་དེ་ནི་འཇིག་རྟེན་ལྷན་ཅིག་རྩོད་མི་མཛད་ཕྱིར་རོ། །ཡན་ལག་ཡོན་ཏན་
འདོད་ཆགས་མཚན་ཉིད་དང་ནི་བུད་ཤིང་ལ་སོགས་དང༌། །ཡོན་ཏན་ཅན་ཡན་
3411

ལག་ཅན་ཆགས་དང་མཚན་གཞི་མེ་ལ་སོགས་དོན་དག །དེ་རྣམས་ཤིང་རྟའི་
རྣམ་དཔྱད་བྱས་པས་རྣམ་བདུན་ཡོད་པ་མ་ཡིན་ཞིང་། །དེ་ལས་གཞན་དུ་གྱུར་
པར་འཇིག་རྟེན་གྲགས་པའི་སྒོ་ནས་ཡོད་པ་ཡིན། །ཞེས་པ་སྟེ ཤེས་བྱ་ཆོས་
ཅན༑ བུམ་པ་དང་སྣམ་བུ་དང་རེ་ལྡེ་སྟེ་༼༼སྨྱུག་མས་བཏགས་པའི་འབྲུ་རིགས་བསྐམ་པར་བྱ་
རྒྱུའི་ཡོ་བྱད་ཅིག་མཆན།༽དམག་དང་ནགས་ཚལ། ཕྲེང་བ་དང་། ལྗོན་ཤིང་དང་།
ཁང་ཁྱིམ་དང་། ཤིང་རྟ་ཕྲན་དང་། འགྲོན་པོའི་གནས་དང་ལ་སོགས་པའི་
དངོས་པོ་རྣམས་གང་དག་དང༌། དེ་བཞིན་ཐ་སྙད་གང་དག་གི་སྒོ་ནས་སྐྱེ་བོ་
འདིས་བསྙད་པའི་ཆོས་དེ་རྣམས་རྣམ་བདུན་རིགས་པས་དཔྱད་ན་རྡུལ་ཙམ་མ་
གྲུབ་ཀྱང་མ་བརྟགས་སྣང་ཚུལ་འགག་པ་མེད་པ་ཙམ་དུ་གྲུབ་པར་རྟོགས་པར་བྱ་
སྟེ༑ གང་གི་ཕྱིར་ཐུབ་དབང་སྟོན་པ་ཐུགས་རྗེ་ཅན་དེ་ནི་འཇིག་རྟེན་ང་དང་ལྷན་
ཅིག་རྩོད་ཀྱི་ང་འཇིག་རྟེན་དང་ལྷན་ཅིག་རྩོད་པར་མི་མཛད་དོ་ཞེས་འཇིག་རྟེན་
གྲགས་པ་ལ་གནོད་པ་མི་མཛད་པའི་ཕྱིར་རོ། །འཇིག་རྟེན་ན་དངོས་པོ་གང་དག་
གི་ཐ་སྙད་ཇི་ལྟར་འདོད་ཅེ་ན བུམ་པའི་ཁ་དོག་དང་དབྱིབས་ལྟ་བུ་ཡོན་ཏན་
དང་༑ བུམ་པ་ཡོན་ཏན་ཅན་དང་། བུམ་པའི་མཆུ་དང་ཞབས་ལྟ་བུ་ཡན་ལག་
དང་༑ བུམ་པ་ཡན་ལག་ཅན་དང་། ཡུལ་ལ་ལྷག་པར་ཞེན་པའི་འདོད་ཆགས་
དང་༑ དེ་ལྡན་གྱི་གང་ཟག་ཆགས་ཅན་དང་ལྟོ་ལྡིར་བ་ལྟ་བུ་མཚན་ཉིད་དང་།
གསེར་གྱི་ལྟོ་ལྡིར་བ་མཚན་གཞི་དང་། སྲེག་བྱེད་མེ་དང༌། བསྲེག་བྱ་བུད་
ཤིང་ལྟ་བུ་ལ་སོགས་པའི་འཇིག་རྟེན་གྱི་བརྡ་དང་ཐ་སྙད་ཀྱི་རྣམ་གཞག་གི་དོན་
412

གང་དག་དེ་རྣམས་ཆོས་ཅན།ཤིང་རྟའི་རིགས་པས་རྣམ་དཔྱད་བྱས་པས་རྣམ་པ་
བདུན་གྱི་ཚུལ་དུ་བདེན་པ་གཉིས་ཆར་དུ་ཡོད་པ་མ་ཡིན་ཞིང་། དེ་ལས་གཞན་དུ་
གྱུར་པར་འཇིག་རྟེན་གྲགས་པའི་སྒོ་ནས་ཡོད་པའང་ཡིན་པའི་ཕྱིར་རོ། །
ོ ༈ གཉིས་པ་འཇིག་རྟེན་གྲགས་པའི་བརྟེན་ནས་འབྱུང་བ་ལ། རྒྱུ་
འབྲས་གང་སྔ་དྲིས་ནས་དགག་པ། ཕྲད་དང་མ་ཕྲད་དྲིས་ནས་དགག་པ།
གཅིག་མ་གྲུབ་ན་གཉིས་ཀ་མ་གྲུབ་པར་བསྟན་པ་དང་གསུམ་ལས།
དང་པོ་ནི། གལ་ཏེ་རྒྱུ་ཡིས་བསྐྱེད་པར་བྱ་སྐྱེད་དེ་ལྟ་ན་ནི་རྒྱུ་ཡིན་ཞིང་།།
གལ་ཏེ་འབྲས་བུ་མི་སྐྱེད་ན་ནི་དེ་མེད་རྒྱུ་མེད་ཅན་དུ་འགྱུར།།འབྲས་བུ་ཡང་ནི་
རྒྱུ་ཡོད་གྱུར་ན་སྐྱེ་བར་འགྱུར་བ་དེ་ཡི་ཕྱིར། །གང་ལས་གང་ཞིག་འགྱུར་བ་གང་
ཞིག་ལས་སྔར་གང་ཞིག་འགྱུར་བ་སྨྲོས། །ཞེས་པ་སྟེ། རྒྱུ་འབྲས་ཆོས་ཅན།
ལྟོས་གྲུབ་ལས་རང་བཞིན་གྱིས་གྲུབ་པ་མེད་དེ། རང་བཞིན་གྱིས་གྲུབ་ན་མི་
འཐད་ཚུལ་འདི་ལྟར་གལ་ཏེ་རྒྱུ་ཡིས་བསྐྱེད་པར་བྱ་བ་འབྲས་བུ་དེ་སྐྱེད་པར་བྱེད་
པ་དེ་ལྟ་ཡིན་ན་དེ་རྒྱུ་ཡིན་ཞིང་། གལ་ཏེ་འབྲས་བུ་མི་སྐྱེད་ན་ནི་སྐྱེད་བྱེད་དེ་
མེད་པས་འབྲས་བུ་རྒྱུ་མེད་ཅན་དུ་འགྱུར་ལ།འབྲས་བུ་ཡང་ནི་རྒྱུ་ཡོད་པར་གྱུར་
ན་སྐྱེ་བར་འགྱུར་པ་ཡིན་པ་དེ་ཡི་ཕྱིར།རྒྱུ་གང་ལས་འབྲས་བུ་གང་ཞིག་སྐྱེ་བར་
འགྱུར་བ་རྒྱུ་འབྲས་དེ་གཉིས་གང་ཞིག་ལས་སྔར་གང་ཞིག་གྲུབ་པར་འགྱུར་བ་
སྨྲོས་ཤིག །དེ་ནི་རྒྱུ་ཞེས་པ་འབྲས་བུ་ལ་ལྟོས་ནས་མ་བརྟགས་པར་བཞག་པ་
ལས་བརྟགས་ན་མི་འགྲུབ་ཏེ་རྒྱུ་འབྲས་ཀྱི་རིགས་པ་དེ་ཕ་བུ་ལ་སྦྱར་ན། གང་
413

ཟག་རྒྱ་བོ་དེ་ཕ་ཡིན་ན་ཁོ་ལ་བུ་ཡོད་དགོས་དང་མི་དགོས། མི་དགོས་ན་ནི།
དགེ་སློང་སྡོམ་ལྡན་ཐམས་ཅད་ཕ་ཡིན་པར་ཐལ། ཁྱོད་ཕ་ཡིན་པར་བུ་ཡོད་པ་
ལ་ལྟོས་མི་དགོས་པའི་ཕྱིར གལ་ཏེ་ཁྱོད་ཕ་ཡིན་པ་ལ་བུ་ཡོད་དགོས་ན། ཕའི་
སྔོན་དུ་བུ་གྲུབ་དགོས་པར་ཐལ། ཁྱོད་ཕ་ཡིན་པར་གྲུབ་པ་ལ་བུ་དགོས་པའི་
ཕྱིར༑ དེ་ལྟ་ན་ཕ་ལས་བུ་ལོ་རྒས་པར་ཐལ། ཕ་བུ་དུས་མཉམ་གྲུབ་པར་ཡང་
མི་རིགས་ཏེ། ཕ་ལས་བུ་བསྐྱེད་པ་ཡིན་པ་ཡོངས་སུ་གྲགས་ཤིང་གྲུབ་པའི་ཕྱིར།
དེས་ན་ཕ་བུ་གཉིས་ལས་གང་ཞིག་སྔོན་དུ་གྲུབ་པར་སྨྲོས་ཤིག་ཅེས་པའི་དོན་ནོ།།
གཉིས་པ་ནི། གལ་ཏེ་ཁྱོད་ཀྱི་རྒྱུ་ཡིས་ཕྲད་ནས་འབྲས་སྐྱེད་བྱེད་ན་དེའི་
ཚེ༑ ༑དེ་དག་ནུས་པ་གཅིག་པས་སྐྱེད་བྱེད་འབྲས་བུ་ཐ་དད་མེད་འགྱུར་ཞིང་།།
སོ་སོར་ན་ནི་རྒྱུ་འདི་རྒྱུ་མིན་རྣམས་དང་ཁྱད་པར་མེད་འགྱུར་ལ། །གཉིས་པོ་འདི་
དག་སྤངས་ནས་རྟོག་པ་གཞན་ཡང་ཡོད་པར་འགྱུར་མ་ཡིན། །ཞེས་པ་སྟེ།
གལ་ཏེ་ཁྱོད་ཀྱི་རྒྱུ་འབྲས་རང་བཞིན་གྱིས་གྲུབ་ན་རྒྱུ་ཡིས་འབྲས་བུ་དང་ཕྲད་ནས་
འབྲས་བུ་སྐྱེད་པར་བྱེད་དམ་འོན་ཏེ་མ་ཕྲད་པར་སྐྱེད་པར་བྱེད། དང་པོ་ལྟར་ན་
རྒྱུ་འབྲས་འཕྲད་ནས་སྐྱེད་པར་བྱེད་ན་དེའི་ཚེ་རྒྱུ་འབྲས་དེ་དག་རང་བཞིན་གྱིས་
གྲུབ་པ་ཕྲད་ན་དེ་དག་ཆ་ཕྱེ་རྒྱུ་མེད་པའི་ནུས་པའམ་རང་བཞིན་གཅིག་ཏུ་གྱུར་
པས་སྐྱེད་བྱེད་རྒྱུ་དང་འབྲས་བུ་ངོ་བོ་ཐ་དད་མེད་པར་འགྱུར་བར་ཐལ་ཞིང་
གཉིས་པ་ལྟར་མ་འཕྲད་པར་རྒྱུ་འབྲས་ཤར་ནུབ་ཀྱི་རྒྱ་མཚོ་ལྟར་སོ་སོར་ཡིན་ན་
ནི༑ རྒྱུ་འདི་ཆོས་ཅན། རྒྱུ་མིན་རྣམས་དང་ཁྱད་པར་མེད་པར་འགྱུར་བར་ཐལ་
414

ཏེ༑ སོ་སོ་བའམ་གཞན་ལ་བརྟེན་ནས་གཞན་ཞིག་བྱུང་ན་ནི་ཐམས་ཅད་ལས་
ཐམས་ཅད་སྐྱེ་བར་ཐལ་བར་འགྱུར་ཞེས་པའི་སྐྱོན་དུ་འགྱུར་བའི་ཕྱིར། དེས་ན་
རིགས་པས་བརྟགས་ན་རྒྱུ་འབྲས་མ་གྲུབ་ཏེ། རྒྱུ་དང་འབྲས་བུ་ཕྲད་མ་ཕྲད་ཀྱི་སྒོ་
ནས་མི་སྐྱེ་བ་གང་ཞིག་ཕྲད་མ་ཕྲད་གཉིས་པོ་འདི་དག་སྤངས་ནས་སྐྱེ་ཚུལ་གྱི་
རྟོག་པ་གསུམ་པ་གཞན་ཡང་ཡོད་པར་འགྱུར་བ་མ་ཡིན་པའི་ཕྱིར།
གསུམ་པ་ནི། ཅི་སྟེ་ཁྱོད་ཀྱི་རྒྱུ་ཡིས་འབྲས་བུ་སྐྱེད་པར་མི་བྱེད་དེ་ཕྱིར་
འབྲས༑ ༑ཞེས་བྱ་ཡོད་མིན་འབྲས་བྲལ་རྒྱུ་ནི་རྒྱུ་མེད་ཅན་གྱུར་ཡོད་པའང་མིན།།
གང་ཕྱིར་འདི་དག་གཉིས་ཆར་ཡང་ནི་སྒྱུ་མ་དང་འདྲ་དེ་ཡི་ཕྱིར། །བདག་ལ་
སྐྱོན་དུ་མི་འགྱུར་འཇིག་རྟེན་པ་ཡི་དངོས་པོ་རྣམས་ཀྱང་ཡོད། །ཅེས་པ་སྟེ། ཅི་
སྟེ་ཁྱོད་ཀྱི་རྒྱུ་ཡིས་འབྲས་བུ་སྐྱེད་པར་མི་བྱེད་ན་ནི་དེའི་ཕྱིར། འབྲས་བུ་ཞེས་བྱ་
བ་ཡོད་པ་མིན་པར་ཐལ། ཕྲད་མ་ཕྲད་གང་གི་སྒོ་ནས་ཀྱང་འབྲས་བུ་སྐྱེད་པར་
མི་བྱེད་པ་གང་ཞིག། དེ་ལས་སྐྱེ་ཚུལ་གཞན་མེད་པའི་ཕྱིར། འདོད་ན་འབྲས་བུ་
དང་བྲལ་བའི་ཕྱིར། རྒྱུ་ནི་ཆོས་ཅན། རྒྱུར་འཇོག་པའི་རྒྱུ་མཚན་མེད་པ་ཅན་དུ་
འགྱུར་བར་ཐལ། ཁྱོད་ལ་འབྲས་བུ་མེད་ན་ཁྱོད་རྒྱུར་འཇོག་མི་རིགས་པའི་ཕྱིར།
དེ་ནི་ཡོད་པའང་མིན་ཏེ། རྒྱུ་འབྲས་མེད་པར་ཐལ་བའི་ཕྱིར་རོ། །ངོ་བོ་ཉིད་མེད་
པར་སྨྲ་བ་དབུ་མ་པའི་ཕྱོགས་ལ་དེ་འདྲའི་སྐྱོན་མེད་དེ། གང་གི་ཕྱིར་ཞེ་ན། རྒྱུ་
འབྲས་འདི་དག་གཉིས་ཆར་ཡང་ནི་རང་བཞིན་གྱིས་མ་གྲུབ་པར་སྒྱུ་མ་དང་འདྲ་
བ་དེ་ཡི་ཕྱིར་དབུ་མ་པ་བདག་ལ་རྒྱུ་འབྲས་ཕྲད་མ་ཕྲད་བརྟགས་པའི་སྐྱོན་དུ་མི་
415

འགྱུར་ཞིང་འཇིག་རྟེན་པ་ཡི་དངོས་པོ་རྣམས་ཀྱང་ཡོད་དེ། རྒྱུ་མཚན་བཤད་མ་
ཐག་པའི་སྒྱུ་མ་དང་འདྲ་བ་དེའི་ཕྱིར 3gཤ བ་ལྟ་
༈ གསུམ་པ་འཇིག་རྟེན་གྲགས་པས་རྩོད་སྤོང་ལ། རིགས་པས་སུན་
འབྱིན་མི་ནུས་པའི་རྩོད་པ་བཀོད་པ། བརྟགས་ན་ཁས་ལེན་མེད་པས་རྩོད་པ་
སྤོང་བ། མ་བརྟགས་གྲགས་སྡེ་སྤྱོད་པས་རྩོད་པ་སྤོང་བ། རང་བཞིན་ཡོད་པར་
སྒྲུབ་པའི་དཔེ་མེད་པ། སུན་འབྱིན་ལྷག་མ་རྣམས་ཀྱི་ཞལ་འཕང་བ་དང་ལྔ་
ལས༑
6 དང་པོ་ནི། སུན་འབྱིན་འདིས་སུན་དབྱུང་བྱ་ཕྲད་ནས་འབྱིན་ནམ་མ་ཕྲད་
པར༑ ༑ཡིན་ཞེས་ཉེས་པ་འདིར་ནི་ཁྱོད་ལའང་འགྱུར་བ་མ་ཡིན་ནམ། །གང་ཚེ་
དེ་སྐད་སྨྲ་ཞིང་རང་ཕྱོགས་ཁོ་ན་རྣམ་འཇོམས་པ །དེ་ཚེ་ཁྱོད་ཀྱིས་སུན་དབྱུང་
སུན་ནི་འབྱིན་པར་ནུས་མ་ཡིན། །གང་ཕྱིར་རང་གི་ཚིག་ལའང་ཐལ་བ་
མཚུངས་པའི་ལྟག་ཆོད་ཀྱིས། །རིགས་པ་མེད་པར་དངོས་མཐའ་དག་ལ་སྐུར་
འདེབས་དེ་ཡི་ཕྱིར། །ཁྱོད་ནི་སྐྱེ་བོ་དམ་པས་བཞེད་མི་འགྱུར་ཞིང་གང་གི་ཕྱིར།།
ཁྱོད་ལ་རང་ཕྱོགས་མེད་པས་སུན་ཅི་ཕྱིན་དུ་རྒོལ་བའང་ཡིན། །ཞེས་པ་སྟེ རྒྱུ་
འབྲས་ཕྲད་མ་ཕྲད་བརྟགས་པའི་ཉེས་པ་དབུ་མ་པ་ཁྱོད་ལའང་མཚུངས་ཏེ ཁྱོད་
ཀྱི་སུན་འབྱིན་གྱི་རིགས་པ་འདིས་སུན་དབྱུང་བྱ་སྐྱོན་དང་ཕྲད་ནས་སུན་འབྱིན་
ནམ་མ་ཕྲད་པར་སུན་འབྱིན་པ་ཡིན་ཞེས་པའི་ཉེས་པ་དེ་སྐབས་འདིར་ནི་དབུ་མ་
པ་ཁྱོད་ལའང་འགྱུར་བ་མ་ཡིན་ནམ་སྟེ་ཡིན་ཏེ། ཕྲད་ནས་འབྱིན་ན་སུན་འབྱིན་
2416

བྱེད་དང་དབྱུང་བྱ་དེ་དག་ནུས་པ་གཅིག་པས་ཐ་དད་མེད་པར་འགྱུར་ཞིང་གང་
གིས་གང་སུན་འབྱིན། མ་ཕྲད་པར་འབྱིན་ན་དེ་དག་སོ་སོར་འགྱུར་བས།
སོར་ན་ནི་སུན་འབྱིན་བྱེད་འདི་ནི་སུན་འབྱིན་མ་ཡིན་པ་དང་ཁྱད་པར་མེད་པར་
ཐལ་ཞིང་། སུན་དབྱུང་བྱ་དང་འབྱིན་བྱེད་གཉིས་པོ་ཕྲད་མ་ཕྲད་ཀྱི་རྟོག་པ་གཉིས་
པོ་སྤངས་ནས་སུན་འབྱིན་ཚུལ་རྟོག་པ་གསུམ་པ་གཞན་ཡང་ཡོད་པར་གྱུར་པ་
མིན་པའི་ཕྱིར། གང་ཚེ་སུན་འབྱིན་ལྟར་སྣང་དེ་སྐད་སྨྲ་ཞིང་རང་ཕྱོགས་ཁོ་ན་
རང་གིས་རྣམ་པར་འཇོམས་པར་བྱེད་པ་དེའི་ཚེ་ཁྱོད་ཀྱིས་སུན་དབྱུང་བྱ་སུན་ནི་
འབྱིན་པར་ནུས་པ་མ་ཡིན་ཏེ། གང་གི་ཕྱིར་ཞེ་ན་དབུ་མ་པ་རང་གི་ཚིག་ལའང་
ཕ་རོལ་པོ་ལ་འཕངས་པའི་ཐལ་བ་མཚུངས་པར་འབབ་པའི་ལྟག་ཆོད་ཀྱིས།
འཐད་ལྡན་ཡང་དག་གི་རིགས་པ་མེད་པར་དངོས་པོ་མཐའ་དག་ལ་རང་བཞིན་
མེད་དོ་ཞེས་སྐུར་བ་འདེབས་པ་དེ་ཡི་ཕྱིར། ཁྱོད་ནི་སྐྱེ་བོ་དམ་པས་ཐུགས་བརྩེས་
བཞེད་པར་མི་འགྱུར་ཞིང་། གང་གི་ཕྱིར་ཁྱོད་ལ་རང་ཕྱོགས་བཞག་པ་མེད་
པས་གཡོ་སྒྲའི་ཟོལ་གྱིས་རིགས་མི་རིགས་མ་བརྟགས་པར་གཞན་ལ་སྐྱོན་བརྗོད་
གང་ཐུབ་བྱེད་དེ་སུན་ཅི་ཕྱིན་དུ་རྒོལ་བའང་ཡིན་ནོ། །ལྟག་ཆོད་ཀྱི་རིགས་པའི་
དཔེ་ལ་བཤད་སྲོལ་གཉིས་ཡོད་དེ། གཅིག་ནི་རལ་གྲི་སོ་གཉིས་པ་ཅན་ཡིན་པ་
ལ་ཕར་ཕྱོགས་ཀྱི་སོ་རྟུལ་ཞིང་ཚུར་ཕྱོགས་ཀྱི་སོ་རྣོ་བས་ཕར་ཤིང་སོགས་ལ་རྒྱབ་
ཚེ་མི་ཆོད་པར་ཡར་མཆོངས་ནས་ལྟག་པའི་ཕྱོགས་ཀྱི་སོ་རྣོན་པོས་རང་མགོར་
ཕོག་ནས་ཆོད་པ་ལ་ལྟག་ཆོད་ཟེར གཅིག་ནི་གྲི་ལྕགས་ངར་དང་མི་ལྡན་པས་
417

ཤིང་ལ་རྒྱབ་ཚེ་ཤིང་མ་ཆོད་པར་གྲི་རང་གི་ལྟག་པ་ནས་ཆད་སོང་བ་ལ་ལྟག་ཆོད་
ཟེར་རོ། །
༈ གཉིས་པ་ནི། སུན་འབྱིན་པས་སུན་དབྱུང་བྱ་མ་ཕྲད་སུན་ནི་འབྱིན་
བྱེད་དམ། །འོན་ཏེ་ཕྲད་ནས་ཡིན་ཞེས་སྨྲས་ཟིན་ཉེས་པ་འདིར་གང་ལ། །ངེས་
པར་ཕྱོགས་ཡོད་དེ་ལ་འགྱུར་གྱི་བདག་ལ་ཕྱོགས་འདི་ནི། །ཡོད་པ་མིན་པས་
ཐལ་བར་འགྱུར་བ་འདི་ནི་སྲིད་མ་ཡིན། །ཞེས་པ་སྟེ། དངོས་སྨྲ་ཁྱོད་ཀྱིས་སུན་
འབྱིན་པས་ནི་སུན་དབྱུང་བྱ་མ་ཕྲད་པར་སུན་ནི་འབྱིན་པར་བྱེད་དམ། འོན་ཏེ་
ཕྲད་ནས་སུན་འབྱིན་པ་ཡིན་ཞེས་སྨྲས་ཟིན་པའི་ཉེས་པ་འདི་ཆོས་ཅན འདིར་
གང་ལ་ངེས་པར་རང་ངོར་དགག་སྒྲུབ་ཀྱི་ཕྱོགས་ཡོད་པ་དེ་ལ་སྐྱོན་དུ་འགྱུར་གྱི
དབུ་མ་པ་བདག་ལ་རང་ངོར་དགག་སྒྲུབ་ཀྱི་ཕྱོགས་འདི་ནི་ཡོད་པ་མིན་པས་ན་
ཐལ་བར་འགྱུར་བའི་སྐྱོན་དེ་ནི་སྲིད་པ་མིན་ཏེ། ཐལ་ཟློག་ལས། གལ་ཏེ་ངས་
དམ་བཅས་འགའ་ཡོད། །དེས་ན་ང་ལ་སྐྱོན་འདི་ཡོད། །ང་ལ་ཁས་ལེན་མེད་པ་
ན༑ ༑ང་ནི་སྐྱོན་མེད་ཁོ་ན་ཡིན། །ཞེས་གསུངས་པས་སོ།
གསུམ་པ་ནི ཇི་ལྟར་ཁྱོད་ཀྱི་ཉི་མའི་དཀྱིལ་འཁོར་ལ་ཡོད་ཁྱད་པར་
རྣམས༑ ༑གཟུགས་བརྙན་ལ་ཡང་གཟས་བཟུང་ལ་སོགས་རྣམས་ཚེ་མཐོང་
འགྱུར་ལ། །ཉི་མ་དང་ནི་གཟུགས་བརྙན་རྣམ་པར་ཕྲད་དང་མ་ཕྲད་པར། །མི་
རིགས་མོད་ཀྱི་བརྟེན་ནས་ཐ་སྙད་ཙམ་ཞིག་འབྱུང་འགྱུར་ཞིང༌། །མི་བདེན་
བཞིན་དུའང་རང་གི་བྱད་བཞིན་མཛེས་པར་བསྒྲུབ་བྱའི་ཕྱིར། །དེ་ནི་ཡོད་པ་ཇི་
418

ལྟར་དེ་བཞིན་འདིར་ཡང་ཤེས་རབ་གདོང༌། །སྦྱང་བར་བྱ་ལ་ནུས་པ་མཐོང་བར་
འགྱུར་བའི་གཏན་ཚིགས་ནི། །འཐད་པ་དང་བྲལ་ལས་ཀྱང་བསྒྲུབ་བྱ་རྟོགས་
ཞེས་ཤེས་པརབྱ། །ཞེས་པ་སྟེ ཇི་ལྟར་ཁྱོད་ཀྱིས་ཀྱང་ཉི་མའི་དཀྱིལ་འཁོར་
དངོས་ལ་ཡོད་པའི་ཁྱད་པར་གྱི་ཆོས་སྤྱི་དང་བྱེ་བྲག་ཉི་མ་གཟས་བཟུང་ནས་ནག་
པོར་གྱུར་པ་རྣམས། ཆུའི་ནང་དུ་ཤར་བའི་ཉི་མའི་གཟུགས་བརྙན་ལ་ཡང་བརྟེན་
ནས་ཉི་མའི་ཁྱད་ཆོས་སྤྱི་དང༌གཟས་བཟུང་བ་ལ་སོགས་པ་རྣམ་པར་འཚེ་བའི་
ཁྱད་པར་ཀུན་ཆད་ལྷག་མེད་པར་མཐོང་བར་འགྱུར་ལ། ཉི་མ་དང་ནི་དེའི་
གཟུགས་བརྙན་རྣམ་པར་ཕྲད་དང་མ་ཕྲད་པར་འབྱུང་ཞེས་བརྟགས་ན་མི་རིགས་
མོད་ཀྱི་འོན་ཀྱང་ཉི་མ་ལ་བརྟེན་ནས་གཟུགས་བརྙན་ཐ་སྙད་ཙམ་དུ་འབྱུང་བར་
འགྱུར་ཞིང༌། དེ་དང་འདྲ་བར་གཟུགས་བརྙན་མི་བདེན་བཞིན་དུའང་རང་གི་
བྱད་ཀྱི་བཞིན་གྱི་སྐྱོན་བསལ་ནས་མཛེས་པར་བསྒྲུབ་པར་བྱ་བའི་ཕྱིར།
གཟུགས་བརྙན་དེ་ལ་ནི་དེ་འདྲའི་ནུས་པ་ཡོད་པ་ཇི་ལྟར་དཔེ་དེ་བཞིན་དུ་དོན་གྱི་
སྐབས་འདིར་ཡང་རང་བཞིན་མེད་ཀྱང་ཤེས་རབ་ཀྱི་གདོང་སྦྱང་བར་བྱ་བ་ལ་
ནུས་པ་མཐོང་བར་འགྱུར་བའི་གཏན་ཚིགས་འདི་ནི། བརྟགས་ན་འཐད་པ་དང་
བྲལ་བ་ལས་ཀྱང་བསྒྲུབ་བྱ་རྟོགས་པའི་ཐབས་ཡིན་ནོ་ཞེས་ཤེས་པར་བྱའོ། །
བཞི་པ་ལ་ཏེ་རང་གི་བསྒྲུབ་བྱ་གོ་བྱེད་གཏན་ཚིགས་དངོས་གྲུབ་དང༌།།
དངོས་སུ་གོ་བྱ་ཉིད་འགྱུར་བསྒྲུབ་བྱའི་ངོ་བོའ ང་ཡོད་གྱུར་ན། །ཕྲད་པ་ལ་སོགས་
419

རིགས་པ་ཉེ་བར་སྦྱོར་བར་འགྱུར་ཞིག་ན། །དེ་ཡང་ཡོད་པ་མིན་པས་ཁྱོད་ཀྱི་
ཡིད་ཆད་འབའ་ཞིག་ཡིན། དངོས་རྣམས་མཐའ་དག་དངོས་པོ་མེད་པར་རྟོགས་
སུ་གཞུག་པར་ནི། །ནུས་པར་ཆེས་སླ་ཇི་ལྟ་དེ་ལྟར་རང་བཞིན་གཞན་དག་ལ།།
ཁོང་དུ་ཆུད་པར་བདེ་བླག་ཏུ་ནི་ནུས་པ་མ་ཡིན་ནོ། །རྟོག་གེ་ངན་པས་དྲྭ་བས་
འཇིག་རྟེན་ཅི་སྟེ་འདིར་རྩོལ་བྱེད། ཅེས་པ་སྟེ། གལ་ཏེ་དབུ་མ་པ་རང་གི་
ལུགས་ལ་བསྒྲུབ་བྱ་དང་གོ་བྱེད་གཏན་ཚིགས་ཀྱི་དངོས་པོ་རང་བཞིན་གྱིས་གྲུབ་
པ་དང་དངོས་སུ་གོ་བྱ་ཉིད་དུ་གྱུར་པའི་བསྒྲུབ་བྱའི་ངོ་བོའ ང་རང་བཞིན་གྱིས་
ཡོད་པར་འགྱུར་ན། རྒྱུ་འབྲས་ཕྲད་པ་ལ་སོགས་པའི་རིགས་པ་ཉེ་བར་བཀོད་དེ་
རྩོད་པའི་སྦྱོར་བར་གྱུར་པ་ཞིག་ཡིན་ན། དེ་ཡང་ཡོད་པ་མིན་ཏེ། བསྒྲུབ་བྱ་སྒྲུབ་
བྱེད་རང་བཞིན་གྱིས་གྲུབ་པར་ཁས་མ་བླངས་པའི་ཕྱིར། དེ་བས་ན་དངོས་སྨྲ་
ཁྱོད་ཀྱི་རེ་དོན་གྲུབ་མ་ཐུབ་པས་ཡིད་ཆད་འབའ་ཞིག་ཡིན་ནོ། །དངོས་རྣམས་
མཐའ་དག་ཆོས་ཅན། དངོས་པོར་སྨྲ་བ་ཁྱོད་ལ་ངེད་དབུ་མ་པས་དངོས་པོ་
རྣམསརང་བཞིན་གྱིས་མེད་པར་རྟོགས་སུ་གཞུག་པར་ནི་ནུས་ཤིང་ཆོས་རང་གི་
ཆོས་ཉིད་ཡིན་པས་ཆེས་སླ་བ་ཇི་ལྟ་བ་དེ་ལྟར་དངོས་སྨྲ་ཁྱོད་ཀྱིས་དངོས་པོ་
རྣམས་རང་བཞིན་གྱིས་གྲུབ་པར་གཞན་ཁོ་བོ་དབུ་མ་པ་དག་ལ་ཁོང་དུ་ཆུད་པར་
བདེ་བླག་ཏུ་ནི་ནུས་པ་མ་ཡིན་ཏེ། དབུ་མ་པར་རྒོལ་སྔ་ཕྱི་གཉིས་ཀར་གྲགས་
པའི་ཆོས་ཅན་སྣང་ཡང་རང་བཞིན་མེད་པའི་དཔེ་སྒྱུ་མ་རྨི་ལམ་སོགས་ཡོད་པ་
གང་ཞིག་དངོས་སྨྲ་བར་གཉིས་ཀ་ལ་གྲགས་པའི་བདེན་པར་གྲུབ་པའི་དཔེ་མེད་
420

པའི་ཕྱིར་རང་བཞིན་གྱིས་གྲུབ་པར་སྒྲུབ་ནུས་པ་མིན་ནོ།།དངོས་པོར་སྨྲ་བ་ཁྱོད་
ལ་སུ་ཞིག་གིས་བཅོལ་ནས་རྟོག་གེ་ངན་པའི་དྲྭ་བས་སྲིན་བུ་རང་གི་ཁ་ཆུས་
བཏུམས་པ་བཞིན་འཇིག་རྟེན་རྣམས་ལམ་ལོག་ཏུ་ཁྲིད་དེ་ཅི་སྟེ་འདིར་འཆིང་བའི་
རྩོལ་བ་བྱ་སྟེ། བྱེད་མི་རིགས་པར་ཐལ འཁོར་བར་འཆིང་བྱེད་མཐའ་དག་
དོར་བྱ་ཡིན་པའི་ཕྱིར་རོ།
ལྔ་པ་ནི སུན་འབྱིན་ལྷག་མ་གོང་དུ་བསྟན་པ་ཡང་ནི་ཤེས་བྱས་ནས།།
ཕྲད་པ་ལ་སོགས་ཕྱོགས་ཀྱི་ལན་གྱི་ཆེད་དུ་འདིར་གཏང་བྱ། །སུན་ཅི་ཕྱིན་དུ་
རྒོལ་བ་པོ་ཡང་ཇི་ལྟར་ཡོད་མིན་པ། །དེ་སྐད་སྔར་བཤད་ལྷག་མ་ཕྱོགས་འདི་
ཉིད་ཀྱིས་རྟོགས་པར་བྱ། །ཞེས་པ་སྟེ། དེ་ཡང་དངོས་པོར་སྨྲ་བའི་ཕྱོགས་ལ་
འདིར་རྒྱུ་འབྲས་ཕྲད་མ་ཕྲད་ཀྱི་སུན་འབྱིན་ལས་གཞན་ལྷག་མ་གོང་དུ་བསྟན་པ་
ནི༑དངོས་པོ་རྣམས་ཐ་སྙད་དུ་ཡང་སྐྱེ་བ་རང་བཞིན་གྱིས་མེད་ན་མི་འཐད་པའི་
རྩོད་སྤོང་དུ། དངོས་པོ་སྟོང་པ་གཟུགས་བརྙན་ལ་སོགས་པ། །ཚོགས་ལ་
ལྟོས་རྣམས་མ་གྲགས་པ་ཡང་མིན །ཇི་ལྟར་དེར་ནི་གཟུགས་བརྙན་སོགས་
སྟོང་ལས།།ཤེས་པ་དེ་ཡི་རྣམ་པར་སྐྱེ་འགྱུར་ལྟར། །དེ་བཞིན་དངོས་པོ་ཐམས་
ཅད་སྟོང་ན་ཡང༌། །སྟོང་ཉིད་དག་ལས་རབ་ཏུ་སྐྱེ་བར་འགྱུར། །བདེན་པ་
གཉིས་སུའང་རང་བཞིན་མེད་པའི་ཕྱིར། །དེ་དག་རྟག་པ་མ་ཡིན་ཆད་པ་མིན།།
ཞེས་སོགས་བརྟགས་ན་མ་གྲུབ་ཀྱང་མ་བརྟགས་གྲགས་པ་ཙམ་དུ་ཡོད་པར་
བསྟན་པ་ཡང་ནི་ཤེས་པར་བྱས་ནས། དངོས་སྨྲ་ཁྱོད་ཀྱིས་སུན་འབྱིན་འདིས་
421

སུན་དབྱུང་བྱ་དང་ཕྲད་དང་མ་ཕྲད་པར་སུན་འབྱིན་པ་ཡིན་ཞེས་བརྟགས་པ་ལ་
སོགས་པའི་ལན་གྱི་ཆེད་དུ་འདིར་ཡང་གོང་གི་རིགས་པ་ཞལ་འཕང་བའི་ཚུལ་དུ་
བཏང་བར་བྱ་སྟེ། དབུ་མ་པ་རང་ལ་སུན་ཅི་ཕྱིན་དུ་རྒོལ་བ་པོ་ཡི་སྐྱོན་ཡང་ཡོད་
པ་མིན་ཏེ། ཇི་ལྟར་རང་ལ་ཁས་ལེན་ཡོད་པ་མིན་པ་དེ་སྐད་སྔར་བཤད་ཟིན་ཏེ།
རྟོག་རྣམས་ལོག་པར་གྱུར་པ་གང་ཡིན་པ །རྣམ་པར་དཔྱད་པའི་འབྲས་བུར་
མཁས་རྣམས་གསུངས། །ཞེས་གཞན་གྱི་ལོག་རྟོག་དགག་པ་ཙམ་ལས་རང་
ཕྱོགས་ཁས་བླངས་མེད་པས། རང་གི་ཚིག་ལ་ཐལ་བ་མཚུངས་པའི་ལྟག་ཆོད་
དུ་ཐལ་བའི་རྩོད་པ་དང་སུན་ཅི་ཕྱིན་དུ་རྒོལ་བར་ཐལ་བའི་རྩོད་པ་གཉིས་ལ་
གནོད་བྱེད་དུ་བརྗོད་པའི་སུན་འབྱིན་ལྷག་མ་ནི་འདིར་དྲངས་མ་ཐག་པའི་དངོས་
པོ་སྟོང་པ་གཟུགས་བརྙན་ལ་སོགས་པ་ཞེས་པའི་བདེན་གཉིས་འགལ་བ་མེད་
པར་བསྟན་པའི་ཕྱོགས་དེ་ཉིད་ཀྱིས་རྟོགས་པར་བྱའོ།
འདིར་སྨྲས་པ།
གང་ཟག་རང་བཞིན་གྲུབ་པས་སྟོང་པ་དང༌།
གང་ཟག་ཉིད་ཀྱིས་སྟོང་པའི་མེད་དགག་དང༌། །
གང་ཟག་སྤྲོས་པའི་མཐའ་དང་བྲལ་ཚུལ་གསུམ
འཁོར་རྩ་གཅོད་པའི་རིམ་པ་རྣམ་གསུམ་ལགས། །
422

དེ་ལས་དང་པོ་ཐེག་དམན་རྗེས་ཐོབ་དང༌།
ཕྱི་གཉིས་པ་དེ་ཡི་མཉམ་གཞག་ཉམས་ལེན་ཏེ།
རྣག་ཁྲག་མཆི་མའི་རྒྱ་མཚོ་ལས་འདས་པའི།
ཉན་རང་ཐར་པ་ཐོབ་ལ་དེས་ཆོག་མོད།
རང་གཞན་དོན་གཉིས་ཕུན་སུམ་ཚོགས་གྱུར་པའི
རྣམ་མཁྱེན་རིན་ཆེན་གླིང་དུ་བགྲོད་པ་ལ།
གང་ཟག་སྤྲོས་དང་བྲལ་བར་རྟོགས་དགོས་ཚུལ།
ཤེས་ན་དགག་བྱ་ངོས་འཛིན་འཕྲང་ལས་གྲོལ།
ཞེས་པ་ནི་བར་སྐབས་ཀྱི་བསྡུ་བའི་ཚིགས་སུ་བཅད་པའོ།
༈ གསུམ་པ་སྟོང་ཉིད་ཉི་ཤུའི་སྒོ་ནས་ཐེག་ཆེན་འཕགས་པའི་རྟོགས་
རིགས་ཁྱད་པར་བསྟན་པ་ལ། མདོ་རྒྱས་བསྡུས་གསུམ་གྱི་དབྱེ་སྒོ་བསྟན།
སྟོང་ཉིད་བཅུ་དྲུག་གི་རབ་དབྱེ་བསྟན་པ་དང་། སྟོང་པ་ཉིད་བཞིའི་རབ་དབྱེ་
བསྟན་པ་དང་གསུམ་ལས།
དང་པོ་ནི། བདག་མེད་འདི་ནི་འགྲོ་བ་རྣམས་དགྲོལ་ཕྱིར། །ཆོས་དང་
གང་ཟག་དབྱེ་བས་རྣམ་གཉིས་གསུངས། དེ་ལྟར་སྟོན་པས་སླར་ཡང་འདི་ཉིད་
ནི༑ ༑གདུལ་བྱ་རྣམས་ལ་ཕྱེ་སྟེ་རྣམ་མང་གསུངས། །སྤྲོས་དང་བཅས་པར་སྟོང་
423

པ་ཉིད། །བཅུ་དྲུག་བཤད་ནས་མདོར་བསྡུས་ཏེ། །སླར་ཡང་བཞིར་བཤད་དེ་
དག་ནི། །ཐེག་ཆེན་དུ་ཡང་བཞེད་པ་ཡིན། །ཞེས་པ་སྟེ། བསྟན་བྱ་བདག་མེད་
པ་འདི་ནི་དགོས་པ་འགྲོ་བ་རྣམས་འཁོར་བ་ལས་དགྲོལ་བར་བྱ་བའི་ཕྱིར། ཚུལ་
སྟོང་གཞི་ཆོས་ཅན་ཆོས་དང་གང་ཟག་གཉིས་ཀྱི་དབྱེ་བས་བདག་མེད་རྣམ་པ་
གཉིས་སྟོན་པས་གསུངས་ཏེ། རང་འགྲེལ་ལས། དེ་ལ་གང་ཟག་གི་བདག་མེད་
པ་ནི་རང་སངས་རྒྱས་རྣམས་དང་། ཉན་ཐོས་རྣམས་རྣམ་པར་གྲོལ་བར་བྱ་བའི་
ཕྱིར་བསྟན་ལ།བྱང་ཆུབ་སེམས་དཔའ་རྣམས་རྣམ་པ་ཐམས་ཅད་མཁྱེན་པ་ཉིད་
ཐོབ་པས་རྣམ་པར་དགྲོལ་བར་བྱ་བའི་ཕྱིར་ནི་གཉིས་ཀ་བསྟན་ཏོ། །ཉན་ཐོས་
དང་རང་སངས་རྒྱས་རྣམས་ཀྱིས་ཀྱང་རྟེན་ཅིང་འབྲེལ་བར་འབྱུང་བ་རྐྱེན་ཉིད་
འདི་པ་ཙམ་མཐོང་མོད་ཀྱི། དེ་ལྟ་ན་ཡང་དེ་དག་ལ་ཆོས་ཀྱི་བདག་མེད་པ་
ཡོངས་སུ་རྫོགས་པར་བསྒོམ་པ་མེད་དེ ཁམས་གསུམ་ན་སྤྱོད་པའི་ཉོན་མོངས་
པ་སྤོང་བའི་ཐབས་ཙམ་ཞིག་ནི་ཡོད་དོ། །དེ་དག་ལ་གང་ཟག་གི་བདག་མེད་པ་
མ་ལུས་པར་བསྒོམ་པ་ནི་ཡོད་པར་རྣམ་པར་བཞག་གོ།ཞེས་གསུངས། སྔར་
ཉན་རང་གིས་ཀྱང་སྟོང་པ་ཉིད་མ་རྟོགས་ན་ཕྱི་རོལ་པའི་ཆགས་བྲལ་ལྟར་སླར་
འཁོར་བར་ལྡོག་པར་ཐལ་བ་སོགས་ཀྱིས་རྟག་བདག་ཙམ་མེད་པར་ཤེས་པས་
བདག་མེད་རྟོགས་པའི་གོ་མི་ཆོད་པས་སྤྱིར་སྟོང་ཉིད་རྟོགས་པའི་རྟོགས་པ་ཉན་
རང་ལ་ཡོད་པར་བསྒྲུབས་ནས་འདིར་ནི་སྟོང་པ་ཉིད་རྟོགས་ཚུལ་ལ་ཡང་ཁྱད་
པར་ཕྱེ་སྟེ་གསལ་བར་བསྟན་པ་ནི་ཀུན་མཁྱེན་ཀློང་ཆེན་དང་མི་ཕམ་ཆོས་རྗེའི་
424

གསུང་ལས་ཇི་སྐད་འབྱུང་བ་ལྟར་ཤེས་པར་བྱའོ། །དེ་ལྟར་སྟོན་པས་སླར་ཡང་
སྟོང་ཉིད་འདི་ཉིད་ནི་གདུལ་བྱ་རྣམས་ལ་ཕྱེ་སྟེ་རྣམ་པ་མང་དུ་གསུངས་ཏེ། སྤྲོས་
པ་དང་བཅས་པར་སྟོང་པ་ཉིད་བཅུ་དྲུག་བཤད་པའི་ཕྱིར། དེ་ནས་མདོར་བསྡུས་
ཏེ་སླར་ཡང་བཞིར་བཤད་ལ་ཁྱོན་བསྡོམས་སྟོང་ཉིད་ཉི་ཤུ་པོ་དེ་དག་ནི་ཐེག་ཆེན་
ཐུན་མིན་གྱི་རྟོགས་བྱ་ཡིན་པས། ཐེག་པ་ཆེན་པོ་ཞེས་པའི་བརྡ་སྦྱར་བའི་
ཡུལ་ཉིད་དུ་ཡང་བཞེད་པ་ཡིན་ཏེ། རང་འགྲེལ་ལས། སྟོང་པ་ཉིད་འདི་ནི་ཐེག་
པ་ཆེན་པོ་ཞེས་བྱའོ། །སྟོང་པ་ཉིད་མ་ཡིན་པ་ནི་ཅུང་ཟད་ཀྱང་ཡོད་པ་མ་ཡིན་ཏེ ༑
རྣམ་པ་དེ་ལྟ་བུའི་གདུལ་བྱའི་སྐྱེ་བོའི་དབང་གིས་གཟུགས་ལ་སོགས་པ་ལྟར་ཀུན་
རྫོབ་ཏུ་བསྙད་པར་ཟད་དོ། །ཞེས་གསུངས་པས་སོ། །
གཉིས་པ་ལ་བཅུ་དྲུག་ཡོད་པ་ལས དང་པོ་ནང་སྟོང་པ་ཉིད་ནི། གང་
ཕྱིར་དེ་ཡི་རང་བཞིན་དེ། །ཡིན་ཕྱིར་མིག་ནི་མིག་གིས་སྟོང་། །དེ་བཞིན་རྣ་བ་སྣ་
དང་ལྕེ། །ལུས་དང་ཡིད་ཀྱང་བསྙད་པར་བྱ། །ཐེར་ཟུག་གནས་པ་མ་ཡིན་དང་།།
འཇིག་པ་མ་ཡིན་ཉིད་ཀྱི་ཕྱིར། །མིག་ལ་སོགས་པ་དྲུག་པོ་ཡི། །རང་བཞིན་མེད་
ཉིད་གང་ཡིན་པ། །དེ་ནི་ནང་སྟོང་ཉིད་དུ་འདོད། །ཅེས་པ་སྟེ མིག་སོགས་ནང་
གི་ཆོས་རྣམས་སྟོང་ཉིད་ཡིན་པ་རྒྱུ་མཚན་གང་གི་ཕྱིར་ཞེ་ན། མིག་སོགས་དེའི་
རང་བཞིན་དེ་སྟོང་ཉིད་ཡིན་པའི་ཕྱིར། དོན་གཞན་གྱིས་སྟོང་པ་ལྟ་བུ་མིན་པར་
མིག་ནི་མིག་གིས་སྟོང་པ་ཡིན་ལ། མིག་མིག་གིས་སྟོང་ན་མིག་ཐ་སྙད་དུའང་
མེད་པའི་སྐྱོན་མེད་དེ་མིག་གི་སྟོང་ཉིད་མིག་གི་ཚུལ་དུ་སྣང་བའི་ཕྱིར་ཏེ། ཡུམ་
425

བསྡུས་པར། གཟུགས་སྟོང་པའོ། །སྟོང་པ་ཉིད་གཟུགས་སོ། །གཟུགས་ལས་
སྟོང་པ་ཉིད་གཞན་མ་ཡིན། །སྟོང་པ་ཉིད་ལས་ཀྱང་གཟུགས་གཞན་མ་ཡིན་ནོ་
ཞེས་པའི་བཀའ་དྲི་མ་མེད་པ་དེ་དྲི་མ་དང་བཅས་པའི་ཚིག་གིས་ལྷན་པ་གདབ་མི་
དགོས་པའི་ཕྱིར་རོ། །དེ་བཞིན་དུ་རྣ་བ་དང་སྣ་དང་ལྕེ་དང་ལུས་དང་ཡིད་ཀྱང་
བསྙད་པར་བྱ་ཞིང་། རིགས་པས་བརྟགས་ན་དེ་དག་དོན་དམ་དུ་མ་ཟད་ཐ་སྙད་
དུ་ཡང་གཞི་མེད་རྩ་བྲལ་ཡིན་པས་ཐེར་ཟུག་གནས་པ་མ་ཡིན་པ་དང་།སྣང་ཆ་
མེད་སྣང་སྟོང་པའི་རང་གཟུགས་འགག་པ་ལྟར་སྣང་ཡང་སྐྲ་ཤད་ལྟར་འགག་པ་
མེད་པས་འཇིག་པ་མ་ཡིན་པ་ཉིད་ཀྱི་ཕྱིར། མིག་ལ་སོགས་པ་དྲུག་པོ་ཡི་རང་
བཞིན་མེད་ཉིད་གང་ཡིན་པ་དེ་ནི་ནང་སྟོང་པ་ཉིད་དུ་འདོད་དོ། །
གཉིས་པ་ཕྱི་སྟོང་པ་ཉིད་ནི། གང་ཕྱིར་དེ་ཡི་རང་བཞིན་དེ། །ཡིན་ཕྱིར་
གཟུགས་ནི་གཟུགས་ཀྱིས་སྟོང༌། །སྒྲ་དང་དྲི་རོ་རེག་བྱ་དང་། ཆོས་རྣམས་ཉིད་
ཀྱང་དེ་བཞིན་ནོ། །གཟུགས་སོགས་རང་བཞིན་མེད་པ་ཉིད། །ཕྱི་རོལ་སྟོང་པ་
ཉིད་དུ་འདོད། །ཅེས་པ་སྟེ། དེ་དག་རྩ་གཞུང་ཞལ་གསལ་བས་ཚིག་འགྲེལ་
གྱིས་མ་ཉོབ་པར་སྦྱོར་ངག་རེ་བཀོད་ན། གཟུགས་སོགས་ཕྱི་ཡུལ་གྱི་ཁམས་
དྲུག་པོ་ཆོས་ཅན། ཕྱི་རོལ་སྟོང་པ་ཉིད་ཡིན་ཏེ། ཕྱི་ཡུལ་གྱི་ཁམས་དྲུག་པོ་རང་
རང་གི་ངོ་བོས་སྟོང་པ་དེ་ཡིན་པའི་ཕྱིར།
གསུམ་པ་གཉིས་ཀ་སྟོང་པ་ཉིད་ནི། གཉིས་ཆར་རང་བཞིན་མེད་ཉིད་
ནི༑ ༑ཕྱི་ནང་སྟོང་པ་ཉིད་ཡིན་ནོ། །ཞེས་པ་སྟེ། དབང་རྟེན་ཁོག་པའམ་ཕྱི་ནང་
426

གི་ཆོས་གཉིས་ཆར་རང་བཞིན་མེད་པ་ནི་ཕྱི་ནང་སྟོང་པ་ཉིད་དོ།
བཞི་པ་སྟོང་པ་ཉིད་སྟོང་པ་ཉིད་ནི ཆོས་རྣམས་རང་བཞིན་མེད་པ་ཉིད།།
མཁས་པས་སྟོང་པ་ཉིད་ཅེས་བསྙད། །སྟོང་ཉིད་དེ་ཡང་སྟོང་ཉིད་ཀྱི། །ངོ་བོས་
སྟོང་པར་འདོད་པ་ཡིན། །སྟོང་ཉིད་ཅེས་བྱའི་སྟོང་ཉིད་གང་། །སྟོང་ཉིད་སྟོང་
ཉིད་དུ་འདོད་དེ། །སྟོང་ཉིད་དངོས་པོའི་བློ་ཅན་གྱི། །འཛིན་པ་བཟློག་ཕྱིར་
གསུངས་པ་ཡིན། །ཞེས་པ་སྟེ། ཆོས་རྣམས་རང་བཞིན་མེད་པ་ཉིད་ལ་མཁས་
པས་སྟོང་པ་ཉིད་ཅེས་བསྙད་པའི་སྟོང་ཉིད་དེ་ཡང་སྟོང་ཉིད་ཀྱི་ངོ་བོས་སྟོང་པར་
འདོད་པ་ཡིན་ཏེ། རང་གི་ངོ་བོས་སྟོང་པ་ཉིད་ཡིན་པའི་ཕྱིར། སྟོང་ཉིད་ཅེས་
བྱའི་སྟོང་ཉིད་གང་ཡིན་པ་དེ་ཆོས་ཅན། སྟོང་པ་ཉིད་སྟོང་པ་ཉིད་དུ་འདོད་དེ།།
དེ་ལྟར་གསུངས་པ་ཆོས་ཅན། དགོས་པ་ཡོད་དེ། སྟོང་ཉིད་དངོས་པོར་ཞེན་
པའི་བློ་ཅན་གྱི་འཛིན་པ་བཟློག་ཕྱིར་གསུངས་པ་ཡིན་པའི་ཕྱིར།
ལྔ་པ་ཆེན་པོ་སྟོང་པ་ཉིད་ནི །སེམས་ཅན་སྣོད་ཀྱི་འཇིག་རྟེན་ནི། །མ་
ལུས་ཁྱབ་བྱེད་ཉིད་ཕྱིར་དང་། །ཚད་མེད་དཔེ་ཡིས་མུ་མཐའ་ནི། ། མེད་ཕྱིར་
ཕྱོགས་རྣམས་ཆེན་པོ་ཉིད། །འདི་དག་བཅུ་ཆར་ཕྱོགས་རྣམས་ཀྱིས། །སྟོང་པ་
ཉིད་ནི་གང་ཡིན་དེ། །ཆེན་པོ་སྟོང་པ་ཉིད་ཡིན་དེ། །ཆེན་པོར་འཛིན་པ་བཟློག་
ཕྱིར་གསུངས། །ཞེས་པ་སྟེ། ཕྱོགས་བཅུ་ཆོས་ཅན ཆེན་པོ་ཉིད་ཡིན་ཏེ།
སེམས་ཅན་སྣོད་ཀྱི་འཇིག་རྟེན་ནི་མ་ལུས་པ་ལ་ཁྱབ་བྱེད་ཉིད་ཡིན་པའི་ཕྱིར་དང་།
ཁྱོད་ཚད་མེད་པའི་དཔེ་ཡིས་ཕྱོགས་བཅུའི་སེམས་ཅན་ལ་དམིགས་པའི་བྱམས་
427

པ་སོགས་ཀྱང་མུ་མཐའ་ནི་མེད་པར་ཚད་མེད་པར་གསུངས་པའི་ཕྱིར། ཤར་
ལ་སོགས་པའི་ཕྱོགས་རྣམས་ནི་ཆེན་པོ་ཉིད་ཡིན་ལ། འདི་དག་བཅུ་ཆར་ཕྱོགས་
རྣམས་ཀྱིས་སྟོང་པ་ཉིད་གང་ཡིན་པ་དེ་ནི་ཆེན་པོ་སྟོང་པ་ཉིད་ཡིན་ལ། དེ་
གསུངས་པ་ལ་དགོས་པ་ཡོད་དེ། ཆེན་པོར་འཛིན་པ་བཟློག་ཕྱིར་གསུངས་པ་
ཡིན་པའི་ཕྱིར།
༡༥ དྲུག་པ་དོན་དམ་པ་སྟོང་པ་ཉིད་ནི། དེ་ནི་དགོས་པ་མཆོག་ཡིན་པས།།
དོན་དམ་མྱ་ངན་འདས་པ་ཡིན །དེ་ནི་དེ་ཡིས་སྟོང་ཉིད་གང་། །དེ་ནི་དོན་དམ་
སྟོང་ཉིད་དེ། །མྱང་འདས་དངོས་པོའི་བློ་ཅན་གྱི། །འཛིན་པ་བཟློག་པར་བྱ་བའི་
ཕྱིར༑ ༑དོན་དམ་མཁྱེན་པས་དོན་དམ་པ། །སྟོང་པ་ཉིད་ནི་བསྟན་པར་མཛད།།
ཅེས་པ་སྟེ། མྱང་འདས་ཆོས་ཅན། དོན་དམ་པ་ཡིན་ཏེ། དེ་ནི་དགོས་པ་མཆོག་
ཡིན་པས་སོ། །དེ་ཉིད་དེས་སྟོང་པ་གང་ཡིན་པ་དེ་ནི། དོན་དམ་པ་སྟོང་པ་ཉིད་
ཡིན་ལ། དེ་ནི་དོན་དམ་མཁྱེན་པ་སངས་རྒྱས་ཀྱིས་མྱང་འདས་དངོས་པོར་འཛིན་
པ་བཟློག་པའི་ཆེད་དུ་གསུངས་པ་ཡིན་པའི་ཕྱིར།
བདུན་པ་འདུས་བྱས་སྟོང་པ་ཉིད་ནི།རྐྱེན་ལས་བྱུང་ཕྱིར་ཁམས་གསུམ་
པོ༑ ༈འདུས་བྱས་ཡིན་པར་ངེས་པར་བསྙད། །དེ་ནི་དེ་ཡི་སྟོང་ཉིད་གང་། །དེ་ནི་
འདུས་བྱས་སྟོང་ཉིད་གསུངས། །ཞེས་པ་སྟེ། ཁམས་གསུམ་པོ་ཆོས་ཅན།
འདུས་བྱས་ཡིན་ཏེ། རྐྱེན་ལས་བྱུང་བའི་ཕྱིར། དེ་དེ་ཡིས་སྟོང་པ་ཉིད་ནི་འདུས་
བྱས་སྟོང་པ་ཉིད་ཡིན་པར་གསུངས་སོ།
428

བརྒྱད་པ་འདུས་མ་བྱས་སྟོང་པ་ཉིད་ནི གང་ལ་སྐྱེ་གནས་མི་རྟག་ཉིད།།
དེ་དག་མེད་པ་འདུས་མ་བྱས །དེ་ནི་དེ་ཡིས་སྟོང་ཉིད་གང་། །དེ་ནི་འདུས་མ་
བྱས་སྟོང་ཉིད། །ཅེས་པས་བསྟན་ཏོ།
དགུ་པ་མཐའ་ལས་འདས་པ་སྟོང་པ་ཉིད་ནི། གང་ལ་མཐའ་ནི་ཡོད་
མིན་པ། །དེ་ནི་མཐའ་ལས་འདས་པར་བརྗོད། །དེ་དེ་ཁོ་ནས་སྟོང་པ་ཉིད།
མཐའ་ལས་འདས་པ་སྟོང་ཉིད་བསྙད། །ཅེས་པ་སྟེ། རྟེན་འབྲེལ་ཆོས་ཅན།
མཐའ་ལས་འདས་པ་ཡིན་ཏེ རྟག་ཆད་ཀྱི་མཐའ་དང་བྲལ་བའི་ཕྱིར། དེ་དེ་
ཁོ་ནས་སྟོང་པ་ཉིད་ནི་མཐའ་ལས་འདས་པ་སྟོང་པ་ཉིད་དོ།
བཅུ་པ་ཐོག་མ་དང་མཐའ་མ་མེད་པ་སྟོང་པ་ཉིད་ནི། ཐོག་མ་དང་པོ་
མཐའ་མ་མཐའ། །དེ་དག་མེད་པས་འཁོར་བ་ནི །ཐོག་མ་མཐའ་མ་མེད་པར་
བརྗོད༑ ༑འགྲོ་འོང་བྲལ་ཕྱིར་རྨི་ལམ་ལྟའི །སྲིད་འདི་དེ་ཡིས་དབེན་ཉིད་
གང༌༑ ༑དེ་ནི་ཐོག་མ་དང་མཐའ་མ། མེད་པ་སྟོང་པ་ཉིད་དོ་ཞེས། །བསྟན་
བཅོས་ལས་ནི་ངེས་པར་བསྙད། །ཅེས་པ་སྟེ།ཐོག་མཐའ་མེད་པའི་འཁོར་བའི་
འགྲོ་བ་རྣམས་འགྲོ་འོང་དང་བྲལ་ཕྱིར་རྨི་ལམ་ལྟ་བུའི་སྲིད་པ་འདི་དེ་ཡིས་དབེན་
པ་གང་ཡིན་པ་དེ་ཆོས་ཅན། ཐོག་མ་དང་མཐའ་མ་མེད་པ་སྟོང་པ་ཉིད་དོ་ཞེས་
བསྟན་བཅོས་ལས་ངེས་པར་བསྙད་དོ།
བཅུ་གཅིག་པ་དོར་བ་མེད་པ་སྟོང་པ་ཉིད་ནི། དོར་བ་ཞེས་བྱ་འཐོར་བ་
དང་༑ ༑འབོར་བ་ལ་ནི་ངེས་པར་བརྗོད །དོར་མེད་གཏོང་བ་མེད་པ་སྟེ།
429

འགའ་ཡང་དོར་མེད་གང་ཡིན་པའོ། །དོར་བ་མེད་པ་དེ་ཉིད་ཀྱིས །དེ་ཉིད་སྟོང་
པ་ཉིད་གང་ཡིན། །དེ་དེའི་ཕྱིར་ན་དོར་མེད་པ། །སྟོང་པ་ཉིད་ཅེས་བྱ་བར་
བརྗོད༑ ༑ཅེས་པ་སྟེ། ཐེག་པ་ཆེན་པོ་ཆོས་ཅན དོར་བའམ་འབོར་བ་དང་
གཏོང་བ་མེད་དེ། ངོ་བོ་ཡུལ་དུས་འགར་ཡང་དོར་བ་མེད་པའི་ཐེག་ཆེན་གྱི་ཆོས་
ཡིན་པའི་ཕྱིར། དེ་ཉིད་དེ་ཡིས་སྟོང་པ་ཉིད་ནི་དོར་བ་མེད་པ་སྟོང་པ་ཉིད་ཅེས་
བརྗོད་དོ། །
བཅུ་གཉིས་པ་རང་བཞིན་སྟོང་པ་ཉིད་ནི། འདུས་བྱས་ལ་སོགས་ངོ་བོ་
ཉིད༑ ༑ གང་ཕྱིར་སློབ་མ་རང་སངས་རྒྱས། །རྒྱལ་སྲས་དེ་བཞིན་གཤེགས་
རྣམས་ཀྱིས། །མ་མཛད་དེའི་ཕྱིར་འདུས་བྱས་ལ། །སོགས་པ་རྣམས་ཀྱི་ངོ་བོ་
ཉིད༑ ༑རང་བཞིན་ཉིད་དུ་བསྙད་པ་སྟེ། །དེ་ཉིད་ཀྱིས་དེ་སྟོང་ཉིད་གང་། ། དེ་ནི་
རང་བཞིན་སྟོང་པ་ཉིད། །ཅེས་པ་སྟེ། འདུས་བྱས་དང་འདུས་མ་བྱས་ཀྱི་ཆོས་
ཉིད་ཆོས་ཅན། རང་བཞིན་ཡིན་ཏེ། གང་ཕྱིར་སློབ་མ་རང་སངས་རྒྱས་དང་
རྒྱལ་སྲས་བྱང་ཆུབ་སེམས་དཔའ་དང་དེ་བཞིན་གཤེགས་པ་རྣམས་ཀྱིས་མ་
མཛད་པའི་ཆོས་ཀྱི་གནས་ལུགས་ཡིན་པའི་ཕྱིར། དེ་ཉིད་དེ་ཡིས་སྟོང་པ་ཉིད་
གང་ཡིན་པ་ནི་རང་བཞིན་སྟོང་པ་ཉིད་དོ། །
བཅུ་གསུམ་པ་ཆོས་ཐམས་ཅད་སྟོང་པ་ཉིད་ནི། ཁམས་བཅོ་བརྒྱད་དང་
རེག་དྲུག་དང་། །དེ་ལས་བྱུང་བའི་ཚོར་དྲུག་དང་། །གཟུགས་ཅན་གཟུགས་ཅན་
མིན་དེ་བཞིན། །འདུས་བྱས་འདུས་མ་བྱས་ཆོས་རྣམས །ཆོས་དེ་དག་ནི་ཐམས་
430

ཅད་ཀྱི།། དེ་དག་གིས་དབེན་སྟོང་ཉིད་གང་།ཞེས་པ་སྟེ ཁམས་བཅོ་བརྒྱད་
ཀྱིས་བསྡུས་པའི་ཆོས་ཐམས་ཅད་དེ་དག་གིས་སྟོང་པ་ཉིད་གང་ཡིན་པ་དེ་ནི་ཆོས་
ཐམས་ཅད་སྟོང་པ་ཉིད་ཅེས་བྱའོ།
ོ་བཅུ་བཞི་པ་རང་གི་མཚན་ཉིད་སྟོང་པ་ཉིདབཤད་པ་ལ་གསུམ། མདོར་
བསྟན༑ རྒྱས་བཤད དོན་བསྡུ་བའོ།
དང་པོ་ནི། གཟུགས་རུང་ལ་སོགས་དངོས་མེད་གང༌དེ་དག་རང་
མཚན་སྟོང་པ་ཉིད། །ཅེས་པ་སྟེ། གཟུགས་སུ་རུང་བ་ལ་སོགས་པའི་ཆོས་ཀུན་
རིགས་པས་བརྟགས་ན་དངོས་པོར་མེད་པ་ཆོས་ཅན། རང་གི་མཚན་ཉིད་སྟོང་
པ་ཉིད་ཡིན་ཏེ། ཆོས་ཅན་མཚན་ཉིད་ཀྱི་ལྡོག་ཆས་བཞག་པའི་སྟོང་ཉིད་ཡིན་པའི་
ཕྱིར༑
གཉིས་པ་ལ་གསུམ། གཞིའི་ཆོས། ལམ་གྱི་ཆོས། འབྲས་བུའི་ཆོས་
ཀྱི་རང་གི་མཚན་ཉིད་ཀྱི་སྟོང་པ་ཉིད་དོ།
དང་པོ་ནི། གཟུགས་ནི་གཟུགས་རུང་མཚན་ཉིད་ཅན །ཚོར་བ་མྱོང་
བའི་བདག་ཉིད་ཅན། །འདུ་ཤེས་མཚན་མར་འཛིན་པ་སྟེ། །འདུ་བྱེད་མངོན་པར་
འདུ་བྱེད་པའོ། །ཡུལ་ལ་སོ་སོར་རྣམ་རིག་པ། །རྣམ་ཤེས་རང་གི་མཚན་ཉིད་
དོ༑ ༑ཕུང་པོ་སྡུག་བསྔལ་རང་མཚན་ཉིད། །ཁམས་ཀྱི་བདག་ཉིད་སྦྲུལ་གདུག་
འདོད༑ ༑སྐྱེ་མཆེད་རྣམས་ནི་སངས་རྒྱས་ཀྱིས། །སྐྱེ་བའི་སྒོར་གྱུར་ཉིད་དུ་
གསུངས༑ ༑རྟེན་ཅིང་འབྲེལ་བར་འབྱུང་བ་གང་། །དེ་ནི་འདུ་འཕྲོད་མཚན་ཉིད་
431

དོ༑ ༑ཞེས་པ་སྟེ། ཐོག་མར་རང་དང་འདྲ་བའི་རྟོག་གེ་ངན་པ་རྣམས་འདི་ལྟར་
བསམ་དགོས་ཏེ་ཆོས་རྣམས་ཀྱི་མཚན་ཉིད་འཇོག་ཚེ་རང་རང་གི་དོན་ལྡོག་ངོས་
ཟིན་པ་རྣམས་ཀྱིས་ནི་ལྟོ་ལྡིར་བ་བུམ་པའི་མཚན་ཉིད་བཞག་ཀྱང་བུམ་པའི་སྟེང་
གི་ལྟོ་ལྡིར་བ་ལས་གཞན་དོན་མེད་ཀྱི་སྤོ་ལོ་དང་བ་གླང་སོགས་ཀྱི་ལྟོ་ལྡིར་བ་ལ་
ནོར་བའི་སྐབས་མེད་ལ། དོན་ལྡོག་ངོས་མ་ཟིན་ན་ལྟོ་ལྡིར་ཞབས་ཞུམ་ཆུ་སྐྱོར་
དོན་བྱེད་ནུས་པ་སོགས་ཚིག་ཚོགས་མང་ཡང་ཁ་ཕོར་དང་ལྷུང་བཟེད་རྣམས་
ཀྱང་ད་དུང་བུམ་པ་ཡིན་པར་ཐལ་བའི་དོགས་པ་སེལ་མི་ནུས་སོ། །དེས་ན་དབུ་
མ་རྒྱན་འགྲེལ་ལས། མཚན་ཉིད་ཀྱི་ལྡོག་པ་ངོས་འཛིན་དགོས་པར་བཀའ་
བསྩལ་པ་ལྟར་ངེས་པར་དྲན་དགོས་ཀྱིས་དེ་མིན་དཔལ་ལྡན་ཟླ་བའི་མཚན་ཉིད་
དེ་དག་སྐྱོན་ཅན་དུ་མཐོང་ནས་རང་ཚིག་གི་ལྷན་པ་གདབ་དགོས་པ་ནི་སྨོས་མ་
དགོས་སོ། །
གཞུང་དོན་ལ། གཟུགས་ནི་གཟུགས་སུ་རུང་བའི་མཚན་ཉིད་ཅན་དང་
ཚོར་བ་མྱོང་བའི་བདག་ཉིད་ཅན་དང༌། འདུ་ཤེས་ནི་མཚན་མར་འཛིན་པ་སྟེ
འདུ་བྱེད་ཀྱི་མཚན་ཉིད་ནི་སེམས་མངོན་པར་འདུ་བྱེད་པའོ། །ཡུལ་གྱི་ངོ་བོ་སོ་
སོར་རྣམ་པ་རིག་པ་ནི་རྣམ་ཤེས་རང་གི་མཚན་ཉིད་དོ། །ཕུང་པོ་རང་གི་མཚན་
ཉིད་སྡུག་བསྔལ་བ་དང་། ཁམས་ཀྱི་བདག་ཉིད་ནི་སྦྲུལ་གདུག་པ་ལྟར་འཁོར་
བར་འཛིན་པར་འདོད་དོ། །སྐྱེ་མཆེད་རྣམས་ཀྱི་མཚན་ཉིད་ནི་སངས་རྒྱས་ཀྱིས་
སྐྱེ་བའི་སྒོར་གྱུར་པ་ཉིད་དུ་གསུངས་ཤིང་། རྟེན་ཅིང་འབྲེལ་བར་འབྱུང་བ་གང་
432

གི་མཚན་ཉིད་དེ་ནི་རྒྱུ་རྐྱེན་གྱིས་འདུ་ཤིང་འཕྲོད་པ་ཉིད་དོ། །དེས་ན་གཞིའི་ཆོས་
རྣམས་ཀྱི་མཚན་ཉིད་དེ་དག་ཆོས་ཅན། རང་གི་མཚན་ཉིད་ཀྱི་སྟོང་པ་ཉིད་ཡིན་
ཏེ༑ གང་ཕྱིར་ཆོས་ཅན་མཚན་ཉིད་རང་རང་གི་ངོ་བོ་སྟོང་པའི་ཆ་ནས་བཞག་
པ་ཡིན་པའི་ཕྱིར་རོ།
གཉིས་པ་ལམ་གྱི་ཆོས་ཀྱི་མཚན་ཉིད་ལ། སྤྱོད་པ་ཕར་ཕྱིན་དྲུག་གི་
མཚན་ཉིད། སྒོམ་པ་བསམ་གཟུགས་བྱང་ཕྱོགས་ཀྱི་མཚན་ཉིད ལྟ་བ་རྣམ་
ཐར་སྒོ་གསུམ་གྱི་མཚན་ཉིད་བསྟན་པ་དང་གསུམ་ལས།
དང་པོ་ནི། གཏོང་བ་སྦྱིན་པའི་ཕ་རོལ་ཕྱིན། །ཚུལ་ཁྲིམས་གདུང་མེད་
མཚན་ཉིད་བཟོད །ཁྲོ་མེད་མཚན་ཉིད་བརྩོན་འགྲུས་ཀྱི། །ཁ་ན་མ་ཐོ་མེད་ཉིད་
དོ༑ ༑བསམ་གཏན་སྡུད་པའི་མཚན་ཉིད་ཅན། །ཤེས་རབ་ཆགས་མེད་མཚན་
ཉིད་དེ། །ཕ་རོལ་ཕྱིན་པ་དྲུག་རྣམས་ཀྱི། །མཚན་ཉིད་འདི་དག་ཡིན་པར་བརྗོད།།
ཅེས་པ་སྟེ། གཏོང་བའི་སེམས་པ་སྦྱིན་པའི་ཕར་ཕྱིན་གྱི་མཚན་ཉིད་དང་ཚུལ་
ཁྲིམས་ཀྱི་མཚན་ཉིད་ཉོན་མོངས་པའི་གདུང་བ་མེད་པ་དང་། བཟོད་པའི་མཚན་
ཉིད་ཁྲོ་བ་མེད་པ་དང་། བརྩོན་འགྲུས་ཀྱི་མཚན་ཉིད་ཁ་ན་མ་ཐོ་བ་མེད་པའི་དགེ་
བ་ལ་སྤྲོ་བ་དང་། བསམ་གཏན་གྱི་མཚན་ཉིད་ནི་དགེ་བའི་ཆོས་ཐམས་ཅད་
ཅད་སྡུད་
པའི་སེམས་རྩེ་གཅིག་པ་དང་།ཤེས་རབ་ནི་ཡུལ་ལ་ཆགས་པ་མེད་པའི་མཚན་
ཉིད་དེ། ཕ་རོལ་ཏུ་ཕྱིན་པ་དྲུག་པོ་རྣམས་ཀྱི་མཚན་ཉིད་འདི་དག་ཡིན་པར་མདོ་
ལས་བརྗོད་དོ།
433

གཉིས་པ་ནི། བསམ་གཏན་རྣམས་དང་ཚད་མེད་དང༌།དེ་བཞིན་
གཞན་གང་གཟུགས་མེད་པ། །དེ་དག་ཡང་དག་མཁྱེན་པ་ཡིས། །མི་འཁྲུག་
མཚན་ཉིད་ཅན་དུ་གསུངས། །བྱང་ཆུབ་ཕྱོགས་ཆོས་སུམ་ཅུ་བདུན། །ངེས་པར་
འབྱུང་བྱེད་རང་མཚན་ཉིད། །ཅེས་པ་སྟེ། བསམ་གཏན་བཞི་པོ་རྣམས་དང་
ཚད་མེད་པ་བཞི་དང་། དེ་བཞིན་དུ་གཞན་གང་གཟུགས་མེད་པ་བཞི་པོ་དེ་དག་
ནི་ཡང་དག་མཁྱེན་པ་ཡིས་རྒྱུད་མི་འཁྲུག་པའི་མཚན་ཉིད་ཅན་དུ་གསུངས་སོ།།
བྱང་ཆུབ་ཀྱི་ཆོས་སུམ་ཅུ་སོ་བདུན་པོ་རང་གི་མཚན་ཉིད་ནི་འཁོར་བ་ལས་ངེས་
པར་འབྱུང་བྱེད་དོ།
གསུམ་པ་ནི། སྟོང་པ་ཉིད་ཀྱི་མཚན་ཉིད་ནི། །དམིགས་པ་མེད་པས་
རྣམ་དབེན་ཉིད། །མཚན་མ་མེད་པ་ཞི་ཉིད་དེ །གསུམ་པའི་མཚན་ཉིད་སྡུག་
བསྔལ་དང༌། །གཏི་མུག་མེད་རྣམ་ཐར་རྣམས་ཀྱི། །མཚན་ཉིད་རྣམ་པར་གྲོལ་
བྱེད་པའོ། །ཞེས་པ་སྟེ། རྣམ་པར་ཐར་པའི་སྒོ་སྟོང་པ་ཉིད་ཀྱི་མཚན་ཉིད་ནི་
མཐར་འཛིན་གྱི་དམིགས་པ་མེད་པས། དམིགས་པས་རྣམ་པར་དབེན་པ་ཉིད་
དང༌༑ རྣམ་པར་ཐར་པའི་སྒོ་མཚན་མ་མེད་པའི་མཚན་ཉིད་ནི དམིགས་
གཏད་ཀྱི་མཚན་མ་ཞི་བ་ཉིད་དེ རྣམ་པར་ཐར་པ་སྒོ་གསུམ་པོའི་མཚན་ཉིད་ནི
སྡུག་བསྔལ་དང་གཏི་མུག་མེད་པ་དང་། རྣམ་པར་ཐར་པ་བརྒྱད་པོ་རྣམས་ཀྱི་
མཚན་ཉིད་ནི་རང་གི་སྙོམས་འཇུག་གི་སྒྲིབ་པ་ལས་གྲོལ་བར་བྱེད་པའོ།
གསུམ་པ་འབྲས་བུའི་ཆོས་ཀྱི་རང་གི་མཚན་ཉིད་སྟོང་པ་ཉིད་ནི
434

སྟོབས་རྣམས་ཤིན་ཏུ་རྣམ་པར་ནི། །གཏན་ལ་འབེབས་པའི་རང་བཞིན་
གསུངས༑ ༑སྐྱོབ་པའི་མི་འཇིགས་པ་རྣམས་ནི། །ཤིན་ཏུ་བརྟན་པའི་ངོ་བོ་ཡིན།།
སོ་སོར་ཡང་དག་རིག་རྣམས་ནི། །སྤོབས་སོགས་ཚད་མེད་མཚན་ཉིད་ཅན།
འགྲོ་ལ་ཕན་པ་ཉེར་སྒྲུབ་པ། །བྱམས་པ་ཆེན་པོ་ཞེས་བྱའོ། །སྡུག་བསྔལ་ཅན་
རྣམས་ཡོངས་སྐྱོབ་པ། །ཐུགས་རྗེ་ཆེན་པོའོ་དགའ་བ་ནི། །རབ་དགའི་མཚན་
ཉིད་བཏང་སྙོམས་ནི། ། མ་འདྲེས་མཚན་ཉིད་ཅན་ཞེས་བྱ། །སངས་རྒྱས་ཆོས་ནི་
མ་འདྲེས་པ། །བཅུ་དང་བརྒྱད་དུ་གང་འདོད་དག །གང་ཕྱིར་སྟོན་དེས་མི་
འཕྲོགས་པ། །དེ་ཕྱིར་མི་འཕྲོགས་རང་མཚན་ཉིད རྣམ་ཀུན་མཁྱེན་ཉིད་ཡེ་
ཤེས་ནི། །མངོན་སུམ་མཚན་ཉིད་ཅན་དུ་འདོད། །གཞན་ནི་ཉི་ཚེ་བ་ཉིད་ཀྱིས།།
མངོན་སུམ་ཞེས་བྱར་མི་འདོད་དོ། ཞེས་པ་སྟེ། སྟོབས་རྣམས་ནི་ཆོས་ཕྲ་ཞིང་
ཕྲ་བ་ནས་ཤིན་ཏུ་རྣམ་པར་ནི་གཏན་ལ་འབེབས་པའི་རང་བཞིན་དུ་གསུངས
སྐྱོབ་པའི་མི་འཇིགས་པ་བཞི་པོ་རྣམས་ནི། ལྷ་དང་བྲམ་ཟེ་དགེ་སྦྱོང་བདུད་
སོགས་ཟིལ་གྱིས་གནོན་པས་ཤིན་ཏུ་བརྟན་པའི་ངོ་བོ་ཡིན སོ་སོ་ཡང་དག་པ་
རིག་པ་བཞི་པོ་རྣམས་ནི་ཆོས་ཀྱི་ཚིག་དོན་ལ་སྤོབས་པ་སོགས་ཚད་མེད་པའི་
མཚན་ཉིད་ཅན་དང་། འགྲོ་བ་ལ་ཕན་པ་ཉེ་བར་སྒྲུབ་པ་ནི་བྱམས་པ་ཆེན་པོ་ཞེས་
བྱའོ༑ ༑སྡུག་བསྔལ་ཅན་རྣམས་ཡོངས་སུ་སྐྱོབ་པ་ནི་ཐུགས་རྗེ་ཆེན་པོའོ །རབ་
ཏུ་དགའ་བའི་མཚན་ཉིད་ཅན་གྱི་དགའ་བ་དང་བཏང་སྙོམས་ནི་ཆགས་སྡང་དང་
མ་འདྲེས་པའི་མཚན་ཉིད་ཅན་ཞེས་བྱའོ། །སངས་རྒྱས་ཀྱི་ཆོས་མ་འདྲེས་པ་བཅུ་
435

དང་བརྒྱད་དུ་གང་འདོད་པ་དག་གི་མཚན་ཉིད་ནི།གང་ཕྱིར་སྟོན་པ་སངས་རྒྱས་
མི་མཐུན་ཕྱོགས་དེས་མི་འཕྲོགས་པ་དེའི་ཕྱིར་མི་འཕྲོགས་པ་ནི་ཆོས་མ་འདྲེས་པ་
བཅོ་བརྒྱད་རང་གི་མཚན་ཉིད་དོ། རྣམ་པ་ཀུན་མཁྱེན་པ་ཉིད་ཀྱི་ཡེ་ཤེས་ནི་ཤེས་
བྱ་ཐམས་ཅད་མངོན་སུམ་དུ་མཁྱེན་པའི་མཚན་ཉིད་ཅན་དུ་འདོད་ལ། དེ་ལས་
གཞན་པའི་ཤེས་པ་ནི་ཡུལ་ཉེ་ཚེ་བ་ཙམ་ལ་འཇུག་པ་ཉིད་ཀྱིས་ཤེས་བྱ་ཐམས་ཅད་
མངོན་སུམ་དུ་མཁྱེན་པ་ཞེས་བྱ་བར་མི་འདོད་པ་ཉིད་དོ།
གསུམ་པ་རང་གི་མཚན་ཉིད་སྟོང་པ་ཉིད་ཀྱི་དོན་བསྡུ་བ་ནི།གང་ཞིག་
འདུས་བྱས་མཚན་ཉིད་དང༌། །འདུས་མ་བྱས་པའི་མཚན་ཉིད་གང་། །དེ་དེ་ཁོ་
ནས་སྟོང་པ་ཉིད། །དེ་ནི་རང་མཚན་སྟོང་པ་ཉིད། །ཅེས་པ་སྟེ། གང་ཞིག་
འདུས་བྱས་མཚན་ཉིད་དང༌། འདུས་མ་བྱས་པའི་མཚན་ཉིད་གངཡིན་པ་དེ་དེ་ཁོ་
ནས་སྟོང་པ་ཉིད་དེ་ནི་རང་གི་མཚན་ཉིད་སྟོང་པ་ཉིད་དོ། །
བཅོ་ལྔ་པ་མི་དམིགས་པ་སྟོང་པ་ཉིད་ནི། ད་ལྟ་བ་འདི་མི་གནས་ཤིང་།།
འདས་དང་མ་འོངས་ཡོད་མ་ཡིན། །གང་དུ་དེ་དག་མི་དམིགས་པ། །དེ་ལ་མི་
དམིགས་པ་ཞེས་བརྗོད། །མི་དམིགས་པ་དེ་རང་ངོ་བོ། དེ་ཡིས་དབེན་པ་ཉིད་
གང་དེ། །ཐེར་ཟུག་གནས་མིན་འཇིག་མིན་པས། །མི་དམིགས་ཞེས་བྱའི་སྟོང་
ཉིད་དོ། །ཞེས་པ་སྟེ། ད་ལྟ་བ་འདི་སྐད་ཅིག་གཉིས་པར་མི་གནས་ཤིང་།
འདས་པ་ཞིག་པ་དང་མ་འོངས་པ་མ་སྐྱེས་པས་ཡོད་པ་མ་ཡིན་ཞིང་དུས་གང་དུ་
དུས་གསུམ་པོ་དེ་དག་ཕན་ཚུན་མི་དམིགས་པ་དེ་ལ་མི་དམིགས་པ་ཞེས་བརྗོད་དེ།
436

མི་དམིགས་པ་དེ་རང་གི་ངོ་བོ་དེ་ཡིས་དབེན་པའམ་སྟོང་པ་ཉིད་གང་ཡིན་པ་དེ་
རིགས་པས་དཔྱད་ཀྱང་མི་ཁེགས་པའི་ཐེར་ཟུག་གནས་པ་མིན་ཞིང་དེ་ལྟར་འཇིག་
པ་མིན་པས་ན་དེ་ལ་མི་དམིགས་པ་ཞེས་བྱ་བའི་སྟོང་པ་ཉིད་ཅེས་བརྗོད་དོ།
༈ བཅུ་དྲུག་པ་དངོས་པོ་མེད་པ་སྟོང་པ་ཉིད་ནི། རྐྱེན་ལས་བྱུང་ཕྱིར་
དངོས་རྣམས་ལ། འདུས་པ་བ་ཡི་ངོ་བོ་མེད། །འདུས་པ་བ་ནི་དེ་ཉིད་ཀྱིས།
སྟོང་ཉིད་དངོས་མེད་སྟོང་ཉིད་དོ། །ཞེས་པ་སྟེ། དངོས་པོ་རྣམས་ཆོས་ཅན་
འདུས་པ་བ་ཡི་ངོ་བོ་རང་བཞིན་གྱིས་མེད་དེ།རྐྱེན་ལས་བྱུང་བའི་ཕྱིར།འདུས་
པ་བ་དེ་ཉིད་ཀྱི་ངོ་བོ་ཉིད་ཀྱི་སྟོང་པ་ཆོས་ཅན།དངོས་པོ་མེད་པ་སྟོང་པ་ཉིད་ཡིན་
ཏེ༑ འདུས་པ་བ་ཡི་ངོ་བོ་མེད་པ་དངོས་མེད་ཡིན་པ་གང་ཞིག་ཁྱོད་དེའི་སྟོང་པ་
ཉིད་ཡིན་པའི་ཕྱིར།
གསུམ་པ་སྟོང་ཉིད་བཞིའི་རབ་དབྱེ་བསྟན་པ་ལས། དང་པོ་དངོས་
པོ་སྟོང་པ་ཉིད་ནི། དངོས་པོའི་སྒྲ་ནི་མདོར་བསྡུས་ན། །ཕུང་པོ་ལྔ་རྣམས་བརྗོད་
པ་ཡིན། །དེ་རྣམས་དེ་ཡིས་སྟོང་ཉིད་གང༌། །དེ་དངོས་སྟོང་པ་ཉིད་དུ་བཤད།།
ཅེས་པ་སྟེ་དངོས་པོའི་སྒྲས་བརྗོད་པའི་ཕུང་པོ་ལྔ་པོ་རང་རང་གིས་སྟོང་པ་ཉིད་
ཆོས་ཅན། དངོས་པོ་སྟོང་པ་ཉིད་ཡིན་ཏེ སྟོང་གཞི་ཆོས་ཅན་དངོས་པོའི་ཆོས་
ཉིད་ཡིན་པའི་ཕྱིར།
གཉིས་པ་དངོས་པོ་མེད་པ་སྟོང་པ་ཉིད་ནི། མདོར་བསྡུས་ན་ནི་དངོས་
མེད་པ། །འདུས་མ་བྱས་ཆོས་རྣམས་ལ་བརྗོད། །དེ་ཉིད་དངོས་མེད་དེས་སྟོང་
437

ཉིད༑ ༑དངོས་པོ་མེད་པ་སྟོང་པ་ཉིད། །ཅེས་པ་སྟེ། འདུས་མ་བྱས་རང་གིས་
སྟོང་པ་ཆོས་ཅན དངོས་པོ་མེད་པ་སྟོང་པ་ཉིད་ཡིན་ཏེ། ཆོས་ཅན་དངོས་པོ་
མེད་པའི་ཆོས་ཉིད་ཡིན་པའི་ཕྱིར།
གསུམ་པ་རང་བཞིན་སྟོང་པ་ཉིད་ནི། རང་བཞིན་ངོ་བོ་ཉིད་མེད་ནི།
རང་བཞིན་ཞེས་བྱའི་སྟོང་ཉིད་དེ། །འདི་ལྟར་རང་བཞིན་མ་བྱས་པས །རང་
བཞིན་ཞེས་ནི་བྱ་བར་བསྙད། །ཅེས་པ་སྟེ། ཆོས་ཐམས་ཅད་ཀྱི་ཆོས་ཉིད་རང་
བཞིན་ངོ་བོ་ཉིད་མེད་པ་ནི་ཆོས་ཅན། རང་བཞིན་ཞེས་བྱ་བའི་སྟོང་པ་ཉིད་དེ།
འདིར་ལྟར་རང་བཞིན་ནི་ཉན་ཐོས་སོགས་ཀྱིས་མ་བྱས་པ་ཡིན་པས་ན་རང་བཞིན་
ཞེས་ནི་བྱ་བར་བསྙད་པའི་ཕྱིར།
བཞི་པ་གཞན་གྱི་དངོས་པོ་སྟོང་པ་ཉིད་ནི། སངས་རྒྱས་རྣམས་ནི་བྱུང་
བའམ༑ ༑མ་བྱུང་ཡང་རུང་དངོས་སུ་ན། །དངོས་པོ་ཀུན་གྱི་སྟོང་པ་ཉིད།
གཞན་གྱི་དངོས་པོར་རབ་ཏུ་བསྒྲགས། །ཡང་དག་མཐའ་དང་དེ་བཞིན་ཉིད།།
དེ་བཞིན་དངོས་པོའི་སྟོང་ཉིད་དོ། །ཤེས་རབ་ཕ་རོལ་ཕྱིན་ཚུལ་ལས། །དེ་དག་
དེ་སྐད་རབ་ཏུ་བསྒྲགས། །ཞེས་པ་སྟེ། སངས་རྒྱས་རྣམས་ནི་བྱུང་བ་འམ་མ་
བྱུང་ཡང་རུང་། དངོས་པོ་ཀུན་གྱི་སྟོང་པ་ཉིད་ནི། གཞན་གྱི་དངོས་པོ་སྟེ་ངོ་བོར་
རབ་ཏུ་བསྒྲགས་ཏེ། དེ་ལ་རྣམ་གྲངས་གཞན་ཡང་དག་མཐའ་དང་དེ་བཞིན་ཉིད་
དེ་དག་ཆོས་ཅན། གཞན་གྱི་དངོས་པོའི་སྟོང་པ་ཉིད་ཡིན་ཏེ། གཞན་ནི་སོ་སྐྱེ་
ལས་གཞན་འཕགས་པ་ཡིན་ལ།དེ་ཡི་ཡེ་ཤེས་དམ་པའི་སྤྱོད་ཡུལ་ཡིན་པའི་ཆ་
438

ནས་དེ་ལྟར་མིང་བཏགས་པ་ཡིན་པའི་ཕྱིར་ཏེ། རང་འགྲེལ་ལས། རྣམ་པ་
གཅིག་ཏུ་ན་གཞན་གྱི་དངོས་པོ་ནི་ཡེ་ཤེས་ཕུལ་དུ་བྱུང་བས་རྟོགས་པར་བྱ་བའི་
དངོས་པོ་སྟེ། དེ་ནི་དེ་ཉིད་ཀྱིས་སྟོང་ངོ་། །ཞེས་གསུངས་པའི་ཕྱིར། ཤེས་རབ་
ཀྱི་ཕ་རོལ་ཏུ་ཕྱིན་པའི་ཚུལ་བསྟན་པའི་མདོ་ལས སྟོང་ཉིད་ཉི་ཤུ་པོ་དེ་དག
གོང་དུ་དེ་སྐད་རབ་ཏུ་གསལ་བར་བཤད་པ་ལྟར་བསྒྲགས་པའི་ཚུལ་གྱིས་
གསུངས་སོ །
སྟོང་ཉིད་བཞི་པོས་བཅུ་དྲུག་བསྡུ་ཚུལ་ཡོད་དེ། དང་པོ་དང་གཉིས་པས་
འདུས་བྱས་དང་འདུས་མ་བྱས་པའི་ཆོས་ཐམས་ཅད་ཀྱི་སྟོང་ཉིད་དང་
གསུམ་པ་དང་བཞི་པས་ཆོས་ཉིད་ཀྱི་ཕྱོགས་རྣམས་བསྡུས་སོ། །
གསུམ་པ་མཁྱེན་བརྩེ་ནུས་པའི་ཡོན་ཏན་གྱིས་མཇུག་བསྡུ་བ་ལ།
དང་པོ་མཁྱེན་པའི་ཡོན་ཏན་ནི། དེ་ལྟར་བློ་གྲོས་ཟེར་གྱིས་སྣང་བ་གསལ་བྱས་
པ༑ ༑རང་གི་ལག་ན་གནས་པའི་སྐྱུ་རུ་ར་བཞིན་དུ། །སྲིད་གསུམ་འདི་དག་མ་
ལུས་གདོད་ནས་སྐྱེ་མེད་པར། །རྟོགས་ཏེ་ཐ་སྙད་བདེན་པའི་སྟོབས་ཀྱིས་འགོག་
པར་འགྲོ། །ཞེས་པ་སྟེ། དེ་ལྟར་སྔར་མཉམ་ཉིད་བཅུའི་སྒོ་ནས་ཆོས་དབྱིངས་
ལ་མཉམ་པར་འཇུག་པར་བཤད་པའི་བློ་གྲོས་ཀྱི་ཟེར་ཤེས་རབ་ཕར་ཕྱིན་ལྷག་
པའི་ཚུལ་གྱིས་རང་གི་སྤང་བྱའི་མུན་པ་འཇོམས་ཏེ་སྣང་བ་གསལ་བར་བྱས་པའི་
ས་དྲུག་པ་ལ་གནས་པའི་བྱང་སེམས་ཆོས་ཅན། རང་གི་ལག་ན་གནས་པའི་སྐྱུ་
རུ་ར་བཞིན་དུ་སྲིད་གསུམ་འདི་དག་མ་ལུས་པ་གདོད་ནས་སྐྱེ་བ་མེད་པར་རྟོགས་
439

ཏེ༑ དོན་དུ་འགོག་པར་གཞུག་བྱ་འཇུག་བྱེད་དང་བྲལ་ཡང༌། ཐ་སྙད་བདེན་
པའི་སྟོབས་ཀྱིས་ཤེས་རབ་ལྷག་པའི་ཚུལ་གྱིས་འགོག་པར་འགྲོ་བ་སྟེ་འཇུག་པ་
ཡིན་པའི་ཕྱིར། གཉིས་པ་བརྩེ་བའི་ཡོན་ཏན་ནི། རྟག་ཏུ་འགོག་པར་
གཏོགས་པའི་བསམ་གཏན་ཡིན་མོད་ཀྱི། །འགྲོ་བ་མགོན་མེད་པ་ལ་སྙིང་རྗེའང་
སྐྱེད་པར་བྱེད། །ཅེས་པ་སྟེ། རྒྱལ་བའི་སྲས་པོ་འདི་ཆོས་ཅན། རྟག་ཏུ་འགོག་
པར་གཏོགས་པའི་ཆོས་ཀྱི་དབྱིངས་ལ་མཉམ་པར་བཞག་པའི་བསམ་གཏན་དང་
ལྡན་པ་ཡིན་མོད་ཀྱི། འོན་ཀྱང་གཞན་དོན་རྒྱུན་ཆད་པ་མ་ཡིན་ཏེ། འགྲོ་བ་
མགོན་མེད་པ་རྣམས་ལ་སྙིང་རྗེའང་ཤེས་རབ་ལྟར་ལྷག་པར་སྐྱེད་པར་བྱེད་པའི་
ཕྱིར་ཏེ། གདོད་ནས་སྐྱེ་མེད་རང་བཞིན་འདི། །བློ་ཡི་གཏིང་ནས་རྟོགས་གྱུར་
ན༑ ༑འཁོར་བའི་འདམ་དུ་བྱིང་བ་ལ། །སྙིང་རྗེ་ངང་གིས་སྐྱེ་བར་འགྱུར། །ཞེས་
གསུངས་པའི་ཕྱིར།
གསུམ་པ་ནུས་པའི་ཡོན་ཏན་ནི། དེ་གོང་བདེ་གཤེགས་གསུང་སྐྱེས་
སངས་རྒྱས་འབྲིང་བཅས་ནི། །མ་ལུས་པ་རྣམས་བློ་ཡིས་ཕམ་པར་བྱེད་པའང་
ཡིན༑ ༑ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པ། །ངང་པའི་རྒྱལ་
པོ་དེ་ནི་སྐྱེ་བོའི་ངང་པ་ཡིས། །མདུན་དུ་བདར་ནས་དགེ་བའི་རླུང་གི་ཤུགས་
སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ། །ཞེས་པ་
སྟེ༑ འདི་ལ་གནས་སྐབས་ཀྱི་ནུས་པ་དང་མཐར་ཐུག་གི་ནུས་པ་གཉིས་ལས།
དང་པོ་ནི། ས་དྲུག་པའི་རྒྱལ་སྲས་ཆོས་ཅན། ཁྱོད་ལ་གནས་སྐབས་ཀྱི་ནུས་པ་
28440

གཞན་ཉན་རང་ཟིལ་གྱིས་གནོན་པར་བྱེད་པའི་དངོས་རྒྱུ་དང་ལྡན་པ་ཡིན་ཏེ།
ཁྱེད་ཀྱི་དངོས་འབྲས་སུ་གྱུར་པ་དེ་གོང་མ་ས་བདུན་པའི་ཡེ་ཤེས་ཀྱིས་བདེ་
གཤེགས་གསུང་སྐྱེས་སངས་རྒྱས་འབྲིང་དང་བཅས་པ་ནི་མ་ལུས་པ་རྣམས་བློ་
ཡིས་ཕམ་པར་བྱེད་པའང་ཡིན་པའི་ཕྱིར། གཉིས་པ་ནི། ཀུན་རྫོབ་རྒྱ་ཆེ་བའི་
ལམ་གྱི་རིམ་པ་དང༌། དེ་ཁོ་ན་ཉིད་རྟོགས་པའི་ཟབ་མོ་ལམ་གྱི་རིམ་པ་གཡས་
གཡོན་གྱི་གཤོག་ཡངས་དཀར་པོ་རྒྱས་པར་གྱུར་པ་ངང་པའི་རྒྱལ་པོ་དང་འདྲ་
བའི་རྒྱལ་སྲས་དེ་ནི་ཆོས་ཅན། མཐར་ཐུག་སངས་རྒྱས་སུ་བགྲོད་པའི་ནུས་པ་
དང་ལྡན་ཏེ འཁོར་གདུལ་བྱའི་སྐྱེ་བོའི་ངང་པ་ཡིས་མདུན་དུ་བདར་ནས།
དགེ་བའི་རླུང་གི་ཤུགས་ཆེན་པོའི་སྟོབས་ཀྱིས་རྒྱལ་བའི་ཡོན་ཏན་རྒྱ་མཚོའི་ཕ་
རོལ་མཆོག་ཏུ་འགྲོ་བའི་ཕྱིར།
གསུམ་པ་མཚན་ནི། དབུ་མ་འཇུག་པའི་རྣམ་བཤད་རབ་གསལ་འོད་
སྣང་གསར་པ་ལས་སེམས་བསྐྱེད་དྲུག་པའི་རྣམ་པར་བཤད་པའོ།། །།
༈ ས་བདུན་པ་རིང་དུ་སོང་བ་ལ། སྤྱི་དོན་གཞུང་དོན་མཚན་དང་
གསུམ་ལས། དང་པོ་ས་བདུན་པ་རིང་དུ་སོང་བ་ལ། ངོ་བོ་ཐེག་ཆེན་སྒོམ་ལམ་
འབྲིང་པོའི་ཆེན་པོའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་
བྱེད་པ། ངེས་ཚིག། བགྲོད་གཅིག་ལམ་དང་འབྲེལ་བའི་ཕྱིར། །རིང་དུ་སོང་
441

བའི་སར་འདོད་དོ། །ཞེས་སོ། །བགྲོད་གཅིག་ལམ་ནི་ལམ་ལ་འབད་རྩོལ་ཞི་
བའི་ས་བརྒྱད་པ་ཡིན་ལ། དེ་དང་འབྲེལ་བར་གནས་པས་འཁོར་བ་ལས་རིང་དུ་
སོང་བའོ།།སྤོང་བའི་ཁྱད་པར་ཁམས་གསུམ་ཀའི་སྒོམ་སྤང་འབྲིང་པོའི་ཆུང་ངུ་
ཞེ་དྲུག་སྤངས། རྟོགས་པའི་ཁྱད་པར་ཆོས་ཉིད་ཐ་དད་མེད་པའི་དོན་དུ་རྟོགས།
དེའི་དོན་ནི་སངས་རྒྱས་ཀྱི་ཆོས་མདོ་དང་རྒྱས་པ་དུ་མར་གསུངས་ཀྱང་དོན་ཆོས་
ཀྱི་དབྱིངས་ལ་ཐ་དད་མེད་པའི་དོན་དུ་རྟོགས་པའོ། །ཀུན་རྫོབ་ཀྱི་ཡོན་ཏན་བྱེ་བ་
ཕྲག་ཁྲིག་འབུམ་ཕྲག་བཅུ་གཉིས་ཐོབ།ཤས་ཆེ་བའི་ཁྱད་པར་ཐབས་ཀྱི་ཕ་རོལ་
ཏུ་ཕྱིན་པ་ཤས་ཆེ། སྐྱེ་བ་འཛིན་པའི་ཁྱད་པར་གཞན་འཕྲུལ་དབང་བྱེད་ཀྱི་རྒྱལ་
པོའི་སྐྱེ་བ་འཛིན་ནུས་པའོ།
གཉིས་པ་རིང་སོང་གི་ཡོན་ཏན་ཐབས་ལ་མཁས་ཚུལ་ནི། རིང་དུ་སོང་
འདིར་འདི་ནི་སྐད་ཅིག་དང་། །སྐད་ཅིག་ལ་ནི་འགོག་པར་འཇུག་འགྱུར་ཞིང༌།།
ཐབས་ཀྱི་ཕ་རོལ་ཕྱིན་ལེགས་འབར་བའང་ཐོབ། ཅེས་པ་སྟེ། ས་བདུན་པ་རིང་
དུ་སོང་བ་འདིར་གནས་པའི་བྱང་སེམས་འདི་ནི་ཆོས་ཅན། ས་དྲུག་པ་ལས་ལྷག་
པའི་ཡོན་ཏན་ཐོབ་སྟེ།འདུ་བྱེད་ཀྱི་རྩོལ་བ་མེད་པའི་སྒོ་ནས་སྐད་ཅིག་གཅིག་ལ་
ནི་འགོག་པ་ལ་སྙོམས་པར་འཇུག་པར་འགྱུར་ཞིང་ཐབས་ཀྱི་ཕ་རོལ་ཏུ་ཕྱིན་པ་
ལེགས་པར་འབར་བའང་ཐོབ་པའི་ཕྱིར། འགོག་པ་ལ་སྐད་ཅིག་གིས་སྙོམས་
པར་འཇུག་ནུས་ཀྱང་སྲིད་ཞི་མཉམ་ཉིད་རྟོགས་པའི་ཤེར་ཕྱིན་དེ་ལམ་གྱི་རང་
བཞིན་ཉོན་མོངས་མི་སྤོང་བའི་བྱེད་ལས་དང་ལྡན་པའི་ཐབས་ཤེས་ཁྱད་པར་ཅན་
442

གྱི་སྟོབས་ཀྱིས་ཉན་ཐོས་ལྟར་འགོག་པ་མངོན་དུ་བྱེད་པ་མ་ཡིན་པས་དེ་ལ་ཐབས་
ཀྱི་ཕར་ཕྱིན་ཟེར་བ་ཡིན་ཏེ འདི་ནི་ས་དྲུག་པ་མན་ཆད་དུ་མེད་ཅིང་ས་དྲུག་པར་
མཁྱེན་བརྩེ་ནུས་གསུམ་གྱི་ཡོན་ཏན་བསྟན་པ་དེ་ལས་འདིར་གསར་དུ་ལྷག་པར་
འགྱུར་བས་སོ།
གསུམ་པ་ནི། དབུ་མ་འཇུག་པའི་རྣམ་བཤད་རབ་གསལ་འོད་སྣང་
གསར་པ་ལས་སེམས་བསྐྱེད་བདུན་པའི་རྣམ་པར་བཤད་པའོ།། །།
༈ ས་བརྒྱད་པ་མི་གཡོ་བ་ལ། སྤྱི་དོན་གཞུང་དོན་མཚན་དང་གསུམ་
ལས༑ དང་པོ་ས་བརྒྱད་པ་མི་གཡོ་བ་ལ། ངོ་བོ་ཐེག་ཆེན་སྒོམ་ལམ་ཆེན་པོའི་
ཆུང་ངུའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་བྱེད་པ།
ངེས་ཚིག། འདུ་ཤེས་གཉིས་ཀྱིས་མི་གཡོའི་ཕྱིར། །མི་གཡོ་བ་ཡི་སར་འདོད་
དོ༑ ༑ཞེས་སོ། །འདུ་ཤེས་གཉིས་ནི་མཚན་མའི་འདུ་ཤེས་དང་། མཚན་མ་མེད་
པའི་འདུ་ཤེས་སོ། །སྤོང་བའི་ཁྱད་པར་ཁམས་གསུམ་གྱི་སྒོམ་སྤང་ཆུང་ངུའི་
ཆེན་པོ་ཞེ་དྲུག་སྤངས། རྟོགས་པའི་ཁྱད་པར་ཆོས་ཉིད་བྲི་གང་མེད་པ་དང་རྣམ་
པར་མི་རྟོག་པ་དང་ཞིང་དག་པ་ལ་དབང་བའི་གནས་སུ་རྟོགས། ཀུན་རྫོབ་ཀྱི་
ཡོན་ཏན་སྟོང་ཆེན་འབུམ་ཕྲག་གཅིག་གི་རྡུལ་དང་མཉམ་པ་ཐོབ། ཤས་ཆེ་བའི་
ཁྱད་པར་སྟོབས་ཀྱི་ཕ་རོལ་ཏུ་ཕྱིན་པ་ཤས་ཆེ། སྐྱེ་བ་འཛིན་པའི་ཁྱད་པར་སྟོང་གི་
443

བདག་པོ་ཚངས་པའི་སྐྱེ་བ་འཛིན་ནུས་པའོ།
གཉིས་པ་ལ་ཁྱད་གཞི་སའི་ངེས་ཚིག་མདོར་བསྟན། ཁྱད་ཆོས་སའི་
ཡོན་ཏན་བརྗོད་པ་དང་གཉིས་ལས། དང་པོ་ནི། ཡང་ཡང་སྔར་དགེ་ལས་ལྷག་
ཐོབ་བྱའི་ཕྱིར། །གང་དུ་ཕྱིར་མི་ལྡོག་པ་ཉིད་འགྱུར་བ། །མི་གཡོ་དེ་ལ་བདག་
ཉིད་ཆེ་དེ་འཇུག །ཅེས་པ་སྟེ། ས་བརྒྱད་པར་གནས་པའི་རྒྱལ་སྲས་དེ་ནི། ཡང་
ནས་ཡང་དུ་སྔར་ས་བདུན་པའི་དགེ་བ་ལས་ཆེས་ལྷག་པར་ཐོབ་པར་བྱ་བའི་ཕྱིར།
ས་གང་དུ་མི་སྐྱེ་བའི་ཆོས་ལ་བཟོད་པ་ཐོབ་པས་ཕྱིར་མི་ལྡོག་པ་ཉིད་དུ་འགྱུར་བ་
ས་བརྒྱད་པ་འདུ་ཤེས་གཉིས་ཀྱིས་མི་གཡོ་བ་དེ་ལ་རྒྱལ་སྲས་བདག་ཉིད་ཆེན་པོ་
དེ་འཇུག་པར་བྱེད་དོ། །ཇི་ལྟར་འཇུག་ཚུལ་ནི་མདོ་སྡེ་ས་བཅུ་པ་ལས་གསུངས་
པའི་དོན་བསྡུ་ན། ས་བདུན་པ་མན་ཆད་དུ་རྩོལ་བ་དང་བཅས་པས་འཇུག་ཀྱང་
ལམ་བགྲོད་པ་བུལ་ལ། བརྒྱད་པ་ནས་རྩོལ་མེད་ངང་གིས་འཇུག་པས་བགྲོད་པ་
མྱུར་བའི་དཔེ་ཡང་མདོ་སྡེ་ཉིད་ལས། གྲུ་ཆེན་པོ་རྒྱ་མཚོར་མ་ཐུག་གི་བར་དུ་
སྐྱེས་བུས་རྩོལ་བས་འགྲོ་བ་དང༌།རྒྱ་མཚོ་ཆེན་པོར་ཕྱིན་ནས་རླུང་ཤུགས་ཀྱིས་
རྩོལ་མེད་དུ་བགྲོད་པའི་མྱུར་ཁྱད་བཞིན་སྔོན་རྩོལ་བས་བསྐལ་བ་འབུམ་དུའང་
གནོན་མི་ནུས་པའི་ས་ལམ་ཡང་འདི་ནས་ཡུད་ཙམ་ཞིག་ལ་གནོན་པར་གསུངས་
པ་ལྟ་བུའོ། །སྤྱིར་བཟོད་པ་ལ་གསུམ་སྟེ། ཟབ་མོའི་རྣམ་པ་དང་བློ་རྗེས་སུ་
མཐུན་པ་སྦྱོར་ལམ་བཟོད་པ། ཟབ་མོ་མངོན་སུམ་རྟོགས་པ་མཐོང་ལམ་བཟོད་
པ༑ཟབ་མོའི་དོན་ལ་ཡུལ་དང་ཡུལ་ཅན་གཉིས་མེད་དུ་འདྲེས་ཤིང་གཉིས་སྣང་
444

གི་གཡོ་རྩོལ་རགས་པ་ནུབ་པས་བཟོད་པ་ཆེན་པོ་ས་འདིར་ཐོབ་པའོ།
གཉིས་པ་ལ། སྨོན་ལམ་དག་ཅིང་འགོག་པ་ལས་སློང་ཚུལ། སྤང་བྱ་
སྤངས་པའི་ཡོན་ཏན རྟོགས་པས་གཞན་དོན་མཛད་ཚུལ་དང་གསུམ་ལས།
དང་པོ་ནི། འདི་ཡི་སྨོན་ལམ་ཤིན་ཏུ་དག་འགྱུར་ཞིང་། རྒྱལ་བ་རྣམས་ཀྱིས་
འགོག་ལས་སློང་བར་མཛད། ཅེས་པ་སྟེ། ས་བརྒྱད་པའི་བྱང་སེམས་འདི་ཡི་
སྨོན་ལམ་འབུམ་ཕྲག་གྲངས་མེད་བཏབ་པ་རྣམས་ཆོས་ཅན། ཤིན་ཏུ་དག་པར་
འགྱུར་ཞིང་འཕེལ་བ་ཡིན་ཏེ། སྨོན་ལམ་གྱི་ཕར་ཕྱིན་ལྷག་པར་ཐོབ་པའི་ཕྱིར།
མི་གཡོ་བའི་ས་འདི་ནི་གཞོན་ནུའི་ས་ཞེས་པའི་ཐ་སྙད་ཐོགས་ཏེ། རང་འགྲེལ་
ལས༑ བྱང་ཆུབ་སེམས་དཔའ་རྣམས་ཀྱི་ས་མི་གཡོ་བ་འདི་ནི་གཞོན་ནུའི་སར་
རྣམ་པར་བཞག་ཏེ། དགུ་པར་ནི་རྒྱལ་ཚབ་ཐོབ། བཅུ་པར་ནི་འཁོར་ལོས་སྒྱུར་
བ་ལྟར་རྒྱལ་བ་རྣམས་ཀྱི་དབང་བསྐུར་རོ། །ཞེས་གསུངས་པའི་ཕྱིར། བདག་
ཉིད་ཆེན་པོ་དེ་ཆོས་ཅན། རྒྱལ་བ་རྣམས་ཀྱིས་འགོག་ལས་སློང་བར་མཛད་དེ
ས་བཅུ་པའི་མདོ་ལས་འགོག་ལས་སློང་ཚུལ་གསུངས་པའི་ཕྱིར། དེ་ལྟར་
འགོག་པ་ལས་སློང་བའང་དེ་ལ་སྐྱོན་ཡོད་པའི་རྒྱུ་མཚན་གྱིས་མ་ཡིན་པར་ས་
བརྒྱད་པའི་ཆེ་བ་བསྟན་པའི་དོན་ཡིན་ཏེ དེ་ལྟར་འཇམ་མགོན་མི་ཕམ་ཆོས་
རྗེས་གསུངས་པའི་ཕྱིར། དང་པོ་གྲུབ་ཏེ། ས་བཅུ་པའི་མདོ་ལས ཀྱེ་རྒྱལ་བའི་
སྲས་དག་དེ་ལྟར་བྱང་ཆུབ་སེམས་དཔའི་ས་མི་གཡོ་བ་འདི་ལ་གནས་པའི་བྱང་
ཆུབ་སེམས་དཔའ་སྔོན་གྱི་སྨོན་ལམ་གྱི་སྟོབས་བསྐྱེད་པ་དང་། ཆོས་ཀྱི་སྒོ་ཡི་
3445

རྒྱུན་ལ་གནས་པ་དེ་ལ། སངས་རྒྱས་བཅོམ་ལྡན་འདས་རྣམས་དེ་བཞིན་
གཤེགས་པའི་ཡེ་ཤེས་ཉེ་བར་བསྒྲུབ་པར་མཛད་དེ། དེ་ལ་འདི་སྐད་ཅེས་ཀྱང་
བཀའ་བསྩལ་ཏོ། །རིགས་ཀྱི་བུ་ལེགས་སོ་ལེགས་སོ། སངས་རྒྱས་ཀྱི་ཆོས་
རྗེས་སུ་རྟོགས་པར་བྱ་བ་ལ་འདི་ནི་དོན་དམ་པའི་བཟོད་པའང་ཡིན་ན། འོན་ཀྱང་
རིགས་ཀྱི་བུ་གང་ངེད་ཀྱི་སྟོབས་བཅུ་དང་མི་འཇིགས་པ་བཞི་ལ་སོགས་པ་སངས་
རྒྱས་ཀྱི་ཆོས་མ་འདྲེས་པ་ཕུན་སུམ་ཚོགས་པ་དེ་ཁྱོད་ལ་མེད་ཀྱི་སངས་རྒྱས་ཀྱི་
ཆོས་ཕུན་སུམ་ཚོགས་པ་དེ་ཡོངས་སུ་བཙལ་བའི་ཕྱིར་སྦྱོར་བ་བྱོས་ཤིག། བརྩོན་
འགྲུས་རྩོམས་ཤིག། བཟོད་པའི་སྒོ་འདི་ཉིད་ཀྱང་མ་དོར་ཅིག རིགས་ཀྱི་བུ་
ཁྱོད་ཀྱིས་དེ་ལྟར་ཞི་བའི་རྣམ་པར་ཐར་པ་ལ་གནས་པ་ཐོབ་ཀྱང་བྱིས་པ་སོ་སོའི་
སྐྱེ་བོ་མ་ཞི་བ་རབ་ཏུ་མ་ཞི་བ་ཉོན་མོངས་པ་སྣ་ཚོགས་ཀུན་ཏུ་འབྱུང་བར་འགྱུར་
བ་རྣམ་པར་རྟོག་པ་རྣམ་པ་སྣ་ཚོགས་ཀྱིས་ཡིད་དབྱེན་སྤྱོ་བ་འདི་དག་ལ་སོམས་
ཤིག་ཅེས་སོགས་ནས་གལ་ཏེ་སངས་རྒྱས་བཅོམ་ལྡན་འདས་དེ་དག་གིས་བྱང་
ཆུབ་སེམས་དཔའ་དེ་ལ་ཐམས་ཅད་མཁྱེན་པའི་ཡེ་ཤེས་མངོན་པར་བསྒྲུབ་པའི་
སྒོ་རྣམས་སུ་གཞུག་པར་མ་མཛད་དུ་ཟིན་ན་དེ་དེ་ཉིད་ཀྱི་ཚེ་ཡོངས་སུ་མྱ་ངན་ལས་
འདའ་བར་འགྱུར་ཏེ། ཞེས་པའི་བར་དུ་གསུངས་པ་ལྟ་བུའོ།
གཉིས་པ་གྲུབ་སྟེ། གངས་ལྗོངས་མཁས་གྲུབ་ཡོངས་ཀྱི་ཏོག་ཏུ་གྱུར་པ་
འཇམ་མགོན་བླ་མ་ཨ་ཛི་ཏའི་མདོ་སྡུད་པའི་འགྲེལ་པ་ལས། སྤྱི་ཙམ་དུ་ཡང་
དག་པའི་མཐའ་ནི་སྤྲོས་པ་ཀུན་གྱིས་དབེན་པ་ཁོ་ན་ཡིན་ན་དེ་ལ་རོ་གཅིག་པའི་
446

ཚུལ་གྱིས་འདྲེས་པར་གྱུར་པའི་མཉམ་བཞག་མི་རྟོག་ཡེ་ཤེས་ཡོངས་སུ་སྨིན་པ་
དག་ས་བའི་སེམས་དཔའ་ཆེན་པོ་ལྟ་བུ་རྣམས་ཞི་བའི་དབྱིངས་དེ་ཁོ་ནར་བར་མ་
དོར་མྱ་ངན་ལས་འདའ་བར་འགྱུར་བ་སྲིད་དམ་སྙམ་པ་ལ་དེ་མི་སྲིད་དེ་ཐབས་ལ་
མཁས་པས་ཡོངས་སུ་ཟིན་པས་སངས་རྒྱས་ཀྱི་ཆོས་རྫོགས་པར་འགྱུར་གྱི་བར་
དུ་ཡང་དག་མཐའ་མངོན་དུ་མི་བྱེད་པ་དང་། མདོ་གཞན་ན་སངས་རྒྱས་ཀྱིས་
བསྐུལ་མ་མཛད་པ་སོགས་ཀྱིས་ཞི་བ་ལས་སློང་བའི་ཚུལ་སོགས་ཞི་མཐའ་
འགོག་པའི་ཚུལ་གསུངས་པ་ནི་ཡང་དག་པའི་མཐའ་ཆོས་ཀྱི་དབྱིངས་ཀྱི་ངོ་བོ་ལ་
ཞི་བའི་མཐར་ལྟུང་བའི་གཞི་ཞིག་ཡོད་པས་མ་ཡིན་ཏེ། ཡོད་ན་དེ་སྲིད་ཞིར་ངོ་བོ་
ཉིད་ཀྱིས་མི་གནས་པའི་གཞི་ཤེར་ཕྱིན་མ་ཡིན་པར་འགྱུར་ལ། དེས་ན་དེ་རྟོགས་
པ་འབྲས་ཡུམ་ལ་ཉེ་བའི་གཞི་ཤེས་སུའ ང་མི་རུང་བ་སོགས་ཐེག་པ་ཆེན་པོའི་
གནད་ཉམས་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཐེག་པ་གསུམ་གྱི་ལམ་ཐུན་
མོང་བར་འགྱུར་གྱི། ཐེག་ཆེན་ཐུན་མོང་མ་ཡིན་པའི་ལམ་དུ་མི་རུང་བར་འགྱུར་
རོ༑ ༑
འོ་ན་ཅི་ཞེ་ན་ཆོས་ཀྱི་དབྱིངས་ཡང་དག་པའི་མཐའ་ནི་རང་གི་ངོ་བོས་
བདེན་པ་གཉིས་སུ་དབྱེར་མེད་པའི་མཉམ་པ་ཉིད་གནས་ལུགས་མཐར་ཐུག་པའི་
དོན་ཡིན་པས་སྲིད་ཞིར་མི་གནས་ལ། དེ་ཇི་ལྟ་བ་བཞིན་དུ་མངོན་དུ་གྱུར་པ་ན་
སངས་རྒྱས་པ་ཉིད་ཡིན་པས་དེ་སློབ་ལམ་དུ་མངོན་དུ་བྱེད་པ་མི་སྲིད་དེ་མངོན་དུ་
བྱེད་པའི་རྒྱུ་མ་ཚང་བའི་ཕྱིར་རོ། །འོ་ན་དེར་དོགས་པ་མི་དགོས་པས་དེ་བར་མ་
447

དོར་མངོན་དུ་མི་བྱེད་པའི་ཐབས་མཁས་སོགས་ཅི་ལ་གསུང་སྙམ་ན་སློབ་ལམ་
གྱི་སྐབས་སུ་ཐབས་ཤེས་ཀྱི་ཆ་ནས་ཆེ་ཆུང་དུ་ཡོད་པ་ལས་ཡང་དག་པའི་མཐའ་
དམིགས་པ་མེད་པའི་ལྡོག་ཆ་ནས་བཟུང་སྟེ་བརྒྱ་ལ་དེ་ཁོ་ནར་ཞེན་ན་ཞི་བ་ཕྱོགས་
གཅིག་པར་འགྱུར་རོ་ཞེས་མཐའ་ཡི་འཛིན་པ་བསལ་བའི་ཐབས་མཁས་བསྟན་
པའི་ཆ་ནས་ཡང་དག་པ་ཆོས་ཀྱི་དབྱིངས་རྣམ་ཀུན་མཆོག་ལྡན་གྱི་སྟོང་ཉིད་
མཐར་ཐུག་པ་དེ་དག་ས་པས་ཀྱང་སླར་ཡང་འཇུག་པར་བྱ་བའི་ཆོས་ཟབ་མོ་ཡིན་
པར་ཤེས་པའི་ཆེད་དུ་ས་བརྒྱད་པ་ལ་རང་གི་ནང་གི་ཐབས་མཁས་པའི་སྟོབས་
དང་༑ དེ་ལ་གནས་པ་ལ་ཕྱིའི་རྐྱེན་སངས་རྒྱས་རྣམས་ཀྱིས་ཀྱང་རིགས་ཀྱི་བུ་
ཁྱོད་ཀྱིས་ངའི་ཆོས་སྟོབས་ལ་སོགས་པ་མ་ཐོབ་པས་བརྩོན་པར་གྱིས་ཤིག་
སེམས་ཅན་གྱི་ཁམས་ཚད་མེད་པ་ལ་སྙིང་རྗེར་གྱིས་ཤིག་ཅེས་བསྐུལ་བའང་ཆོས་
ཉིད་ཡིན་ལ། ས་བརྒྱད་པ་བ་དེས་རྣམ་ཀུན་མཆོག་ལྡན་གྱི་སྟོང་ཉིད་ལ་གནས་པ་
རྩོལ་བ་མེད་པའི་རྣལ་འབྱོར་ཐོབ་ཀྱང་ཤེས་རབ་ཀྱི་ཕྱོགས་ཞི་བའི་དབྱིངས་ལ་
གནས་པའི་ཏིང་འཛིན་ཤས་ཆེ་བས་ད་དུང་ཆོས་ཀྱི་དབྱིངས་རྣམ་ཀུན་མཆོག་ལྡན་
ཡོངས་སུ་དག་པའི་བདག་ཉིད་ཐབས་ཤེས་ཆ་མི་མཉམ་པ་མེད་པར་ཟུང་གཅིག་
ཏུ་ཚུད་པའི་མཐར་ཐུག་པ་ལ་མཉམ་པར་འཇོག་པའི་སྤྱོད་ཡུལ་སངས་རྒྱས་
རྣམས་དང་མཚུངས་པ་མ་ཐོབ་པས། སླར་ཡང་ལམ་གོང་ནས་གོང་དུ་འཇུག་
དགོས་པའི་དོན་ཡིན་གྱི། བརྒྱ་ལ་རེས་འགའ་ཞིག་ན་ཡང་བར་མ་དོར་མྱ་ངན་
ལས་འདའ་མཁན་གྱི་དག་ས་པ་ཞིག་སྲིད་པའི་དོན་ནི་རྣམ་པ་ཀུན་ཏུ་མིན་ཏེ། ས་
$ 448

དང་པོ་ནས་ཀྱང་བདེན་གཉིས་དབྱེར་མེད་པའི་ཆོས་ཉིད་མངོན་དུ་མཐོང་བས་
སངས་རྒྱས་ཀྱི་རིགས་སུ་ངེས་ཀྱང་། མ་དག་ས་བདུན་དུ་དག་ས་དང་འདྲ་བར་
མི་རྟོག་པའི་ཡེ་ཤེས་མ་ཐོབ་པས་ཐབས་ཀྱི་ཕྱོགས་ལ་གནས་པ་ཤས་ཆེ་བ་བཞིན་
ནོ༑ ༑དེ་ལ་མདོ་རྣམས་ནས་བརྒྱ་ལ་སངས་རྒྱས་རྣམས་ཀྱིས་མ་བསྐུལ་དུ་ཟིན་
ན་དེ་གདོན་མི་ཟ་བར་མྱ་ངན་ལས་འདའ་བར་འགྱུར་རོ་ཞེས་གསུང་བ་མ་ཡིན་
ནམ་ཞེས་ན་དེ་ཡིན་མོད་དེ། དེ་ནི་ས་བརྒྱད་པའི་ཏིང་ངེ་འཛིན་ཤིན་ཏུ་ཞི་བའི་ཕུལ་
དུ་བྱུང་བ་ཡིན་པར་ཤེས་པའི་དོན་དུ་བརྟག་པ་མཐའ་བཟུང་གི་དཔེར་གསུངས་པ་
སྟེ༑ སངས་རྒྱས་རྣམས་ཀྱིས་དེ་ལ་མི་བསྐུལ་བ་ནི་རྣམ་པ་ཀུན་ཏུ་མི་སྲིད་དེ།
དེའི་ནང་གི་ཐབས་མཁས་པའི་ཡེ་ཤེས་ཀྱི་དབང་གིས། ཕྱིའི་རྐྱེན་བསྐུལ་མ་དེ་
ལྟར་མཛད་ནས་ཡང་དག་པའི་སྒོ་བསྒྲུབ་པའང་ཆོས་ཉིད་དེ། དེར་མ་ཟད་ཐེག་པ་
ཆེན་པོའི་རིགས་སུ་སྐྱེས་ཤིང་ཕྱིར་མི་ལྡོག་པ་ས་དང་པོ་ཐོབ་པ་ནས་ཀྱང་ཡིན་ན་
འདི་ལ་ལྟ་ཅི་སྨོས་པའི་ཕྱིར་རོ། དེས་ན་མཐར་ཐུག་གི་འབྲས་བུ་མི་གནས་པའི་
མྱ་འདས་ཆེན་པོ་སངས་རྒྱས་ཉིད་མ་ཐོབ་པར་བར་མ་དོར་མྱ་ངན་ལས་འདས་ན་
དེ་ནི་ཞི་བ་ཕྱོགས་གཅིག་པའི་མྱང་འདས་ལས་འོས་མེད་ལ དེར་མི་འདའ་བའི་
ཐབས་མཁས་ཀྱང་བདེན་པ་གཉིས་དབྱེར་མེད་པའི་ཡུལ་ཅན་སྟོང་ཉིད་སྙིང་རྗེ་
གཉིས་སུ་མེད་པའི་ཤེར་ཕྱིན་ཉིད་ཡིན་གྱི་གཞན་མིན་ཀྱང་ཐབས་མཁས་དེ་
འདྲ་བ་ལ་འཇུག་ཚུལ་ཐུན་མོང་མིན་པ་དག་ས་པའི་ཉམས་ལེན་གྱི་སྐབས་ཤིག་
བསྟན་པ་ཡིན་པར་གོ་བ་ནི་ཤིན་ཏུ་གནད་ཆེན་པོ་ཡིན་ནོ། དོགས་པའི་གནད་
449

གལ་ཆེ་བ་ཅུང་ཟད་ཕྱེ་སྟེ་བཤད་པའོ། ༑ཞེས་གསུངས་པའི་ཕྱིར།
གཉིས་པ་ནི ཆགས་པ་མེད་པའི་བློ་ནི་སྐྱོན་རྣམས་དག་དང་ལྷན་ཅིག་
མི་གནས་ཕྱིར། །ས་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང༌།།
ཉོན་མོངས་ཟད་ཅིང་ས་གསུམ་བླ་མར་གྱུར་ཀྱང་སངས་རྒྱས་རྣམས་ཀྱི་ནི །
འབྱོར་པ་མཁའ་ལྟར་མཐའ་བྲལ་མ་ལུས་འཐོབ་པར་ནུས་མ་ཡིན། །ཞེས་པ་སྟེ།
རྣམ་པར་མི་རྟོག་པའི་ཡེ་ཤེས་ལ་མངའ་དབང་སྒྱུར་བའི་ཆགས་པ་མེད་པའི་བློ་ནི་
སྐྱོན་རྣམས་དང་ལྷན་ཅིག་ཏུ་མི་གནས་པའི་ཕྱིར། ས་བརྒྱད་པ་ལ་གནས་པའི་
བྱང་སེམས་ཆོས་ཅན། ཉོན་མོངས་པའི་དྲི་མ་དེ་དག་རྩ་བ་དང་བཅས་པ་ཉེ་བར་
ཞི་བར་འགྱུར་ཞིང་སྤངས་པ་ཡིན་ཏེ ཉོན་མོངས་ཟད་ཅིང་ས་གསུམ་གྱི་བླ་མར་
གྱུར་པ་ཡིན་པའི་ཕྱིར། འོན་ཀྱང་སངས་རྒྱས་བཅོམ་ལྡན་འདས་རྣམས་ཀྱི་ཡོན་
ཏན་ནི་ཐོབ་པའི་ཆེད་དུ་བསྒྲིམ་དགོས་ཏེ སྟོབས་བཅུ་ལ་སོགས་པའི་ཡོན་ཏན་
གྱི་འབྱོར་པ་མཁའ་ལྟར་མཐའ་དང་བྲལ་བ་མ་ལུས་པ་འཐོབ་པར་ནུས་པ་མ་ཡིན་
པས་དེ་ཐོབ་ཕྱིར་དུ་བརྩོན་དགོས་པའི་ཕྱིར་རོ། །འདིར་རང་འགྲེལ་ལས་འདི་
ཁམས་གསུམ་ལས་འདོད་ཆགས་དང་བྲལ་བ་སྲིད་པ་ཉིད་ཡིན་ཏེ། འདོད་
ཆགས་དང་མ་བྲལ་བ་ལ་མྱ་ངན་ལས་འདས་པ་ཐོབ་པ་སྲིད་པ་མེད་པའི་ཕྱིར་
ཞེས་ས་བརྒྱད་པར་ཉོན་སྒྲིབ་ཟད་པར་སྤངས་པར་གསུངས་པས་ཉན་རང་གི་
སྤངས་རྟོགས་རྫོགས་ཚུལ་དང་སྤང་བྱ་སྤོང་ཚུལ་ཡང་དབུ་སེམས་མཐུན་པར་
བཞེད་ཚུལ་སོགས་འཇམ་དབྱངས་བླ་མས་དབུ་མ་རྒྱན་སོགས་ནས་ཡང་ཡང་
450

བཀའ་བསྩལ་པ་ལྟར་ཁོ་བོས་ཀྱང་ཤེར་ཕྱིན་སྤྱི་དོན་དུ་བྲིས་ཟིན་པས་དེ་ལས་
རྟོགས་པར་བྱའོ།
གསུམ་པ་ནི། འཁོར་བ་འགགས་ཀྱང་དབང་རྣམས་བཅུ་པོ་ཐོབ་པར་
འགྱུར་ཞིང་དེ་དག་གིས། སྲིད་པའི་འགྲོ་བར་རང་གི་བདག་ཉིད་སྣ་ཚོགས་སྟོན་
པར་བྱེད་པར་འགྱུར། ཞེས་པ་སྟེ། ས་བརྒྱད་པའི་རྒྱལ་སྲས་ཆོས་ཅན། ཉོན་
སྒྲིབ་ཟད་ངཔར་སྤངས་པའི་སྟོབས་ཀྱིས་འཁོར་བ་འགགས་ཀྱང་ཚོགས་གཉིས་
རྫོགས་པར་བྱེད་པ་མི་འགལ་ཏེ། དབང་རྣམ་པ་བཅུ་པོ་ཐོབ་པར་འགྱུར་ཞིང་།
དབང་བཅུ་པོ་དེ་དག་གིས་སྲིད་པའི་འགྲོ་བར་རང་གི་བདག་ཉིད་ཀྱི་ལུས་སྣ་
ཚོགས་སྟོན་པར་བྱེད་དེ་འགྲོ་བའི་དོན་མཐའ་ཡས་པ་མཛད་པར་འགྱུར་བཞིན་པ་
ཡིན་པའི་ཕྱིར། དབང་རྣམ་པ་བཅུ་ཡི་སྟོབས་ཀྱིས་འགྲོ་དོན་མཛད་ཚུལ་ཡོད་དེ།
རང་འགྲེལ་ལས། དེ་ལ་དབང་བཅུ་ནི། ཇི་སྐད་དུ། བསྐལ་པ་བརྗོད་དུ་མེད་
པའི་ཡང་བརྗོད་དུ་མེད་པར་ཚེ་ཚད་བྱིན་གྱིས་རློབ་པས་ཚེ་ལ་དབང་བ་འཐོབ་བོ།།
ཏིང་ངེ་འཛིན་ངེས་པར་སེམས་པ་དཔག་ཏུ་མེད་པའི་ཡེ་ཤེས་ཀྱིས་འཇུག་པས་
སེམས་ལ་དབང་བ་འཐོབ་བོ། །འཇིག་རྟེན་གྱི་ཁམས་ཐམས་ཅད་རྒྱན་བཀོད་པ་
དུ་མས་རབ་ཏུ་བརྒྱན་པའི་བྱིན་གྱི་རླབས་ཀུན་ཏུ་སྟོན་པས་ཡོ་བྱད་ལ་དབང་བ་
འཐོབ་བོ། །ལས་ཀྱི་རྣམ་པར་སྨིན་པ་བྱིན་གྱི་རླབས་ཀྱིས་དུས་ཇི་ལྟ་བ་བཞིན་དུ་
སྟོན་པས་ལས་ལ་དབང་བ་འཐོབ་བོ། །འཇིག་རྟེན་གྱི་ཁམས་ཐམས་ཅད་དུ་སྐྱེ་བ་
ཀུན་ཏུ་སྟོན་པས་སྐྱེ་བ་ལ་དབང་བ་འཐོབ་བོ། །སངས་རྒྱས་ཀྱི་ཞིང་དང་དུས་
451

གང་དུ་ཅི་དགའ་བར་མངོན་པར་རྫོགས་པར་བྱང་ཆུབ་པ་ཀུན་ཏུ་སྟོན་པས་སྨོན་
ལམ་ལ་དབང་བ་འཐོབ་བོ། །འཇིག་རྟེན་གྱི་ཁམས་ཐམས་ཅད་སངས་རྒྱས་ཀྱིས་
རབ་ཏུ་གང་བ་ཀུན་ཏུ་སྟོན་པས་མོས་པ་ལ་དབང་བ་འཐོབ་བོ། །སངས་རྒྱས་ཀྱི་
ཞིང་ཐམས་ཅད་དུ་རྫུ་འཕྲུལ་གྱི་རྣམ་པར་འཕྲུལ་པ་ཀུན་ཏུ་སྟོན་པས་རྫུ་འཕྲུལ་ལ་
དབང་བ་འཐོབ་བོ། །དེ་བཞིན་གཤེགས་པའི་སྟོབས་དང་། མི་འཇིགས་པ་དང་།
སངས་རྒྱས་ཀྱི་ཆོས་མ་འདྲེས་པ་དང༌། མཚན་དང་དཔེ་བྱད་བཟང་པོ་དང་
མངོན་པར་རྫོགས་པར་བྱང་ཆུབ་པ་ཀུན་ཏུ་སྟོན་པས་ཡེ་ཤེས་ལ་དབང་བ་འཐོབ་
བོ༑ ༑མཐའ་དང་དབུས་མེད་པའི་ཆོས་ཀྱི་སྒོ་སྣང་བ་ཀུན་ཏུ་སྟོན་པས་ཆོས་ལ་
དབང་བ་འཐོབ་བོ་ཞེས་རྒྱས་པར་གསུངས་པ་ལྟ་བུའོ།
གསུམ་པ་མཚན་ནི། དབུ་མ་ལ་འཇུག་པའི་རྣམ་བཤད་རབ་གསལ་འོད་
སྣང་གསར་པ་ལས་སེམས་བསྐྱེད་བརྒྱད་པའི་རྣམ་པར་བཤད་པའོ།། །།
༈ ས་དགུ་པ་ལེགས་པའི་བློ་གྲོས་ལ། སྤྱི་དོན་གཞུང་དོན་མཚན་དང་
གསུམ་ལས
དང་པོ་ས་དགུ་པ་ལེགས་པའི་བློ་གྲོས་ལ། ངོ་བོ་ཐེག་ཆེན་སྒོམ་ལམ་
ཆེན་པོའི་འབྲིང་པོའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་
བྱེད་པ། ངེས་ཚིག། སོ་སོ་ཡང་དག་རིག་བློ་བཟང། ། ས་དེ་ལེགས་པའི་བློ་
452

གྲོས་ཡིན །ཞེས་སོ། །སྤོང་བའི་ཁྱད་པར་ཁམས་གསུམ་གྱི་སྒོམ་སྤང་ཆུང་
ངུའི་འབྲིང་པོ་ཞེ་དྲུག་སྤངས རྟོགས་པའི་ཁྱད་པར་ཆོས་ཉིད་ཡེ་ཤེས་ལ་དབང་
བའི་གནས་སུ་རྟོགས། ཀུན་རྫོབ་ཀྱི་ཡོན་ཏན་སྟོང་ཆེན་འབུམ་ཕྲག་བཅུའི་རྡུལ་
གྱི་གྲངས་དང་མཉམ་པ་ཐོབ། ཤས་ཆེ་བའི་ཁྱད་པར་སྨོན་ལམ་གྱི་ཕ་རོལ་ཏུ་ཕྱིན་
པ་ཤས་ཆེ། སྐྱེ་བ་འཛིན་པའི་ཁྱད་པར་སྟོང་གཉིས་ཀྱི་བདག་པོ་ཚངས་པ་ཆེན་
པོའི་སྐྱེ་བ་འཛིན་ནུས་པའོ།
གཉིས་པ་སྟོབས་དང་རིག་བཞི་དག་ཚུལ་ནི། དགུ་པ་ལ་ནི་དེའི་སྟོབས་
ལྟ་ཞིག་མཐའ་དག་རྫོགས་པར་དག་འགྱུར་ཞིང༌། །དེ་བཞིན་ཡང་དག་རིག་ཆོས་
རང་གི་ཡོན་ཏན་ཡོངས་སུ་དག་པའང་ཐོབ། ཅེས་པ་སྟེ། ས་དགུ་པ་ལ་གནས་
པའི་བྱང་སེམས་དེ་ཆོས་ཅན། ས་བརྒྱད་པའི་ཡོན་ཏན་ལས་ཁྱད་པར་དུ་
འཕགས་པ་ཐོབ་སྟེ། སྟོབས་ཀྱི་ཕ་རོལ་ཏུ་ཕྱིན་པ་ལྟ་ཞིག་མཐའ་དག་རྫོགས་པར་
དག་པར་འགྱུར་བ་གང་ཞིག། དེ་བཞིན་དུ་སོ་སོ་ཡང་དག་པར་རིག་པའི་ཆོས་ཀྱི་
རང་གི་ཡོན་ཏན་ཡོངས་སུ་དག་པའང་ཐོབ་པའི་ཕྱིར། དང་པོསྟོབས་ཀྱི ཕར་
ཕྱིན་དག་ཚུལ་ཡོད་དེ། དེ་ལ་བྱང་ཆུབ་སེམས་དཔའི་སྟོབས་བཅུ་ནི་ཐུབ་པ་
དགོངས་རྒྱན་དུ་མདོ་དྲངས་པ་ལྟར་ན། བསམ་པའི་སྟོབས་ནི་ཉོན་མོངས་པ་ཀུན་
ཏུ་སྤྱོད་པ་མེད་པ། ལྷག་པའི་བསམ་པའི་སྟོབས་ནི་སའི་ཡེ་ཤེས་ཡོངས་སུ་སྦྱོང་
བ༑ གཟུངས་ཀྱི་སྟོབས་ནི་ཆོས་མི་བརྗེད་པ། ཏིང་ངེ་འཛིན་གྱི་སྟོབས་ནི་རྟག་ཏུ་
རྣམ་གཡེང་མེད་པ། ཡང་དག་འབྱོར་བའི་སྟོབས་ནི་མཐའ་ཡས་པའི་འཇིག་རྟེན་
453

གྱི་ཁམས་ཀྱི་སྤྱོད་པ་རྣམ་པར་དབྱེ་བ་ལ་མཁས་པ། དབང་གི་སྟོབས་ནི་ཡིད་ལ་
རེ་བ་ཐམས་ཅད་རྫོགས་པ། སྤོབས་པའི་སྟོབས་ནི་ཤེས་རབ་ཆེ་བས་སངས་རྒྱས་
ཀྱི་ཆོས་ཀུན་གྱི་རྣམ་དབྱེ་ལ་མཁས་པ སྨོན་ལམ་གྱི་སྟོབས་སངས་རྒྱས་ཀུན་
གྱི་སྤྱོད་པ་ལ་སྦྱོར་བ་མི་གཏོང་བར་སྨོན་ལམ་འདེབས་པ། ཕར་ཕྱིན་གྱི་སྟོབས་
བདག་ཉིད་ཀྱིས་སངས་རྒྱས་ཀྱི་ཡོན་ཏན་གྱི་ཆོས་ཡོངས་སུ་སྨིན་པར་བྱེད་པ་དང་།
སེམས་ཅན་སྨིན་པར་བྱེད་པ་དང་སེམས་ཅན་ཐམས་ཅད་ལ་ཕན་པའི་སྤྱོད་པ་མི་
གཏོང་བའོ། །བྱམས་པའི་སྟོབས་སེམས་ཅན་ཀུན་སྐྱོབ་པའི་སྦྱོར་བ་བརྩོན་
འགྲུས་མི་གཏོང་བ། སྙིང་རྗེའི་སྟོབས་སེམས་ཅན་ཀུན་གྱི་སྡུག་བསྔལ་སེལ་
བར་བྱེད་པ། ཆོས་ཉིད་ཀྱི་སྟོབས་ནི་སྒྱུ་མ་ལྟ་བུ་སོགས་ཀྱི་ཆོས་ཉིད་མངོན་དུ་
བྱེད་པ། དེ་བཞིན་གཤེགས་པས་བྱིན་གྱིས་བརླབས་པའི་སྟོབས་ནི་རྣམ་མཁྱེན་
ཡེ་ཤེས་ལ་མངོན་དུ་ཕྱོགས་པའོ། །གཞན་ཡང་བཟང་སྤྱོད་སྨོན་ལམ་ལས་བསྟན་
པའི་སྟོབས་དགུ་སྟེ། སྐད་ཅིག་གཅིག་གིས་ཞིང་ཐ་དད་པར་ཐོགས་མེད་བགྲོད་
ནུས་པས་ཀུན་ཏུ་མྱུར་བའི་རྫུ་འཕྲུལ་གྱི་སྟོབས་རྣམས་དང༌། ཐབས་ཚུལ་མཐའ་
ཡས་པས་སེམས་ཅན་ཐམས་ཅད་ལ་ཀུན་ནས་ཕན་པའི་སྒོར་གྱུར་པའི་སེམས་
བསྐྱེད་བཞོན་པ་བཟང་པོ་འདྲ་བས་ཐེག་པའི་སྟོབས་རྣམས་དང༌། ཕྱིན་དྲུག་
བསྡུ་དངོས་བཞི་ཚད་མེད་བཞི་སོགས་ཡོན་ཏན་དུ་མ་དང་འགྲོགས་པའི་སྙོམས་
འཇུག་ཟད་པར་ཟིལ་གནོན་མངོན་ཤེས་སོགས་ཀུན་ཏུ་ཡོན་ཏན་སྤྱོད་པའི་སྟོབས་
རྣམས་དང༌། ཕན་བདེའི་བསམ་པས་སེམས་ཅན་ཐམས་ཅད་ལ་ཀུན་ཏུ་ཁྱབ་པ་
454

བྱམས་སོགས་ཚད་མེད་བཞི་པོ་དག་གི་སྟོབས་དང༌། ཐོག་མཐའ་བར་གསུམ་
ཀུན་ནས་རབ་ཏུ་དགེ་བའི་སྦྱིན་སོགས་བསོད་ནམས་ཀྱི་སྟོབས་རྣམས་དང༌།
དུས་གསུམ་གྱི་དངོས་པོ་ཀུན་ལ་ཆགས་པ་དང་ཐོགས་པ་མེད་པར་གྱུར་པའི་ཡེ་
ཤེས་མངོན་པར་མཁྱེན་པའི་སྟོབས་དང་། གནས་ལུགས་ཇི་ལྟ་བ་བཞིན་རྟོགས་
པའི་ཤེས་རབ་དང་། གཞན་དོན་སྒྲུབ་པའི་ཐབས་མཁས་དང༌། མངོན་ཤེས་རྫུ་
འཕྲུལ་སོགས་ཀྱི་ཡོན་ཏན་བསྐྱེད་པའི་རྒྱུ་དམིགས་པ་རྩེ་གཅིག་པའི་ཏིང་ངེ་འཛིན་
གྱི་སྟོབས་ཏེ་སྟོབས་དགུ་པོ་དེ་དག་ནི་བླ་ན་མེད་པའི་བྱང་ཆུབ་མྱུར་བ་ཉིད་དུ་ཐོབ་
པའི་སྟོབས་ཏེ་ཡེ་ཤེས་སམ་ཤེས་རབ་ཀྱི་ཁྱད་པར་ལས་བྱས་པའོ། །ཞེས་
གསུངས་པའི་སྟོབས་རྣམས་ཐོབ་པའི་ཕྱིར
གཉིས་པ་སོ་སོ་ཡང་དག་རིག་བཞིའི་ཡོན་ཏན་ཡོངས་སུ་དག་ཚུལ་ཡོད་
དེ༑ དེ་ཡང་དོན་སོ་སོ་ཡང་དག་པ་རིག་པ་ནི། གསུང་རབ་ཀྱི་བརྗོད་བྱ་འཁོར་
འདས་ཀྱི་བསྡུས་པའི་ཆོས་རྣམས་ཀྱི་དོན་འདི་དང་འདིའོ་ཞེས་སོ་སོ་མ་ནོར་བར་
ཡང་དག་པར་རིག་པའོ། །ཆོས་སོ་སོ་ཡང་དག་པར་རིག་པ་ནི་རྗོད་བྱེད་ཐེག་པ་
གསུམ་གྱི་དམ་པའི་ཆོས་མཐའ་དག་ཇི་ལྟ་བ་བཞིན་རྟོགས་པའོ། །འདི་གཉིས་ནི་
བཤད་བྱའི་དོན་ནོ །ངེས་པའི་ཚིག་སོ་སོ་ཡང་དག་པའི་རིག་པ་ནི། ཆོས་དང་
དོན་དུ་འབྲེལ་བ་དེ་ཡང་ལྷ་ཀླུ་མི་སོགས་ཀྱི་སྐད་སྣ་ཚོགས་ཀྱིས་འཆད་པ་ལ་
ཐོགས་པ་མེད་པའོ། །སྤོབས་པ་སོ་སོ་ཡང་དག་པར་རིག་པ་ནི། གདུལ་བྱ་དང་
འཚམས་པར་རྒྱས་བསྡུས་དང་ཟབ་པ་དང་རྒྱ་ཆེ་བ་སོགས་ཇི་ལྟར་འདོད་པ་
455

བཞིན་དུ་འཆད་ནུས་པའི་སྤོབས་པ་མི་ཟད་ཅིང་ཐོགས་པ་མེད་པའོ། །འདི་གཉིས་
ནི་འཆད་བྱེད་དོ། །དེ་འདྲའི་སོ་སོ་ཡང་དག་རིག་བཞི་དག་པར་ཐོབ་པའི་ཕྱིར་
རོ༑ ༑
པསསུ1 :ཀྱིསགྲོགས
གསུམ་པ་ནི། དབུ་མ་ལ་འཇུག་པའི་རྣམ་བཤད་རབ་གསལ་འོད་སྣང་
གསར་པ་ལས་སེམས་བསྐྱེད་དགུ་པའི་རྣམ་པར་བཤད་པའོ།། །།
ས་བཅུ་པ་ཆོས་ཀྱི་སྤྲིན་ལ། སྤྱི་དོན་གཞུང་དོན་མཚན་དང་གསུམ་
ལས༑ དང་པོ་ས་བཅུ་པ་ཆོས་ཀྱི་སྤྲིན་ལ། ངོ་བོ་ཐེག་ཆེན་སྒོམ་ལམ་ཆེན་པོའི་
ཆེན་པོའི་སྐབས་ཀྱི་ཡེ་ཤེས་ཁྱད་པར་ཅན་གང་ཞིག་ཡོན་ཏན་གྱི་རྟེན་བྱེད་པ།
ངེས་ཚིག སྤྲིན་བཞིན་གཉིས་ཀྱིས་ནམ་མཁའི་ཁམས། །ཁྱབ་པའི་ཕྱིར་ན་ཆོས་
ཀྱི་སྤྲིན། །ཞེས་སོ། །གཉིས་ནི་གཟུངས་དང་ཏིང་ངེ་འཛིན་གྱི་སྤྲིན་གཉིས་ཀྱིས་
རང་རྒྱུད་ཀྱི་ནམ་མཁའ་ཁྱབ་པའོ། །སྤོང་བའི་ཁྱད་པར་ཁམས་གསུམ་གྱི་སྒོམ་
སྤང་ཆུང་ངུའི་ཆུང་ངུ་ཞེ་དྲུག་སྤངས། རྟོགས་པའི་ཁྱད་པར་ཆོས་ཉིད་ཕྲིན་ལས་
ལ་དབང་བའི་གནས་སུ་རྟོགས། ཀུན་རྫོབ་ཀྱི་ཡོན་ཏན་སངས་རྒྱས་ཀྱི་ཞིང་
བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་གྱི་གྲངས་དང་མཉམ་པ་ཐོབ།
ཤས་ཆེ་བའི་ཁྱད་པར་ཡེ་ཤེས་ཀྱི་ཕ་རོལ་ཏུ་ཕྱིན་པ་ཤས་ཆེ། སྐྱེ་བ་འཛིན་པའི་
ཁྱད་པར་གནས་གཙང་ལྷའི་རྒྱལ་པོའི་སྐྱེ་བ་འཛིན་པར་ནུས་པའོ།
456

 ི་གཉིས་པ་ས་དེར་ལྷག་པའི་ཡོན་ཏན་དང་ངེས་ཚིག་བསྟན་པ་ནི། བཅུ་
པའི་ས་ལ་དེ་ཡིས་ཀུན་ནས་སངས་རྒྱས་རྣམས་ལས་དབང་བསྐུར་བ། དམ་པ་
འཐོབ་ཅིང་ཡེ་ཤེས་ལྷག་པར་མཆོག་ཏུ་བྱུང་བར་གྱུར་པའང་ཡིན། །ཆར་སྤྲིན་
རྣམས་ལས་ཆུ་ཆར་འབབ་པ་ཇི་ལྟར་དེ་བཞིན་འགྲོ་རྣམས་ཀྱི། །དགེ་བའི་ལོ་ཏོག་
ཆེད་དུ་རྒྱལ་སྲས་ལས་ཀྱང་ལྷུན་གྲུབ་ཆོས་ཆར་འབབ། ཅེས་པ་སྟེ། བཅུ་པའི་
ས་ལ་གནས་པའི་བྱང་སེམས་དེ་ཡིས་ཆོས་ཅན། ས་དགུ་པ་མན་ཆད་ལས་ཁྱད་
པར་དུ་འཕགས་པའི་ཡོན་ཏན་ཐོབ་སྟེ། ཕྱོགས་ཀུན་ནས་སངས་རྒྱས་རྣམས་
ལས་འོད་ཟེར་ཆེན་པོའི་དབང་བསྐུར་བ་དམ་པ་འཐོབ་ཅིང་ཡེ་ཤེས་ཀྱི་ཕར་ཕྱིན་
ལྷག་པར་མཆོག་ཏུ་བྱུང་བར་གྱུར་པའང་ཡིན་པའི་ཕྱིར། དེ་ལ་སངས་རྒྱས་
རྣམས་ཀྱིས་དབང་བསྐུར་ཚུལ་ཡོད་དེ། མདོ་ས་བཅུ་པ་ལས། ཇི་སྐད་དུ། དེ་
ལ་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་ཇི་སྙེད་པའི་ཐ་མ་ལ་བྱང་ཆུབ་
སེམས་དཔའི་ཏིང་ངེ་འཛིན་ཐམས་ཅད་མཁྱེན་པའི་ཡེ་ཤེས་དང་ཁྱད་པར་མེད་
པར་དབང་བསྐུར་བ་དང་ལྡན་པ་ཞེས་བྱ་བ་མངོན་དུ་འགྱུར་ཏེ། མངོན་དུ་གྱུར་
མ་ཐག་ཏུ་སྟོང་གསུམ་འབུམ་ཕྲག་བཅུའི་གཏོས་དང་མཉམ་པའི་རིན་པོ་ཆེ་ཆེན་
པོའི་པདྨ་རིན་པོ་ཆེ་རྣམ་པ་ཐམས་ཅད་ཀྱི་མཆོག་དང་ལྡན་པས་སྤྲས་པ་ཞེས་བྱ་བ་
ནས་རྒྱས་པར་སྟོང་གསུམ་འབུམ་ཕྲག་བཅུར་ཚང་བའི་རྡུལ་ཕྲ་རབ་ཀྱི་རྡུལ་སྙེད་
ཀྱི་པདྨའི་འཁོར་དང་ལྡན་པ་འབྱུང་བར་འགྱུར་ཏེ། བྱང་ཆུབ་སེམས་དཔའ་དེའི་
ལུས་ཀྱང་དེ་དང་འཚམ་ཞིང་དེའི་རྐྱེན་དུ་འབབ་པར་གནས་སོ། །དེ་ཏིང་ངེ་
457

འཛིན་དེ་ཐོབ་མ་ཐག་ཏུ་པདྨ་དེ་ལ་འདུག་པར་ཀུན་ཏུ་སྣང་ངོ་། དེ་དེ་ལ་འདུག་པ་
དང་སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་ཀུན་ནས་གདན་འཛོམ་པ་
རྣམས་ཀྱི་མཛོད་སྤུ་ནས་འོད་ཟེར་དག་ཕྱུང་ནས བྱང་ཆུབ་སེམས་དཔའ་དེ་ལ་
དབང་བསྐུར་བར་མཛད་དོ་ཞེས་བྱ་བའི་བར་དུ་གསུངས་པ་ལྟ་བུའོ། །ཞེས་
གསུངས་པས་སོ།
ས་བཅུ་པ་ཆོས་ཅན། ཁྱོད་ལ་ཆོས་ཀྱི་སྤྲིན་ཞེས་འདོགས་པའི་རྒྱུ་མཚན་
ཡོད་དེ ཆར་སྤྲིན་རྣམས་ལས་ཆུ་ཆར་འབབ་པ་ཇི་ལྟར་དཔེ་དེ་བཞིན་དུ་འགྲོ་བ་
རྣམས་ཀྱི་དགེ་བའི་ལོ་ཏོག་རྒྱས་པའི་ཆེད་དུ་ས་བཅུ་པ་ལ་གནས་པའི་རྒྱལ་སྲས་
ལས་ཀྱང་འབད་རྩོལ་མེད་པར་ལྷུན་གྲུབ་ཏུ་དམ་པའི་ཆོས་ཀྱི་ཆར་འབབ་པའི་
ཕྱིར་རོ། །
གསུམ་པ་ནི། དབུ་མ་ལ་འཇུག་པའི་རྣམ་བཤད་རབ་གསལ་འོད་སྣང་
གསར་པ་ལས་སེམས་བསྐྱེད་བཅུ་པའི་རྣམ་པར་བཤད་པའོ།།
༈ གཉིས་པ་གནས་སྐབས་ཀྱི་འབྲས་བུ་ས་བཅུའི་ཡོན་ཏན་བཤད་པ་ལ།
ས་དང་པོའི་ཡོན་ཏན་བརྒྱ་ཕྲག་བཅུ་གཉིས་སོ་སོར་བཤད་པ། ས་གཉིས་པ་ནས་
བདུན་པའི་བར་གོང་གི་གྲངས་བསྒྱུར་གྱིས་བསྒྲེ་བ། དག་པ་ས་གསུམ་གྱི་ཡོན་
ཏན་རྡུལ་གྱི་གྲངས་ཀྱི་སྒོ་ནས་བསྟན་པ་དང་གསུམ་ལས།
458

དང་པོ་ནི། དེ་ཚེ་འདིས་ནི་སངས་རྒྱས་བརྒྱ་མཐོང་ཞིང༌། །དེ་དག་བྱིན་
གྱིས་བརླབས་ཀྱང་འདི་ཡིས་རྟོགས། །དེ་ཉིད་ཚེ་ན་བསྐལ་པ་བརྒྱར་གནས་
ཤིང་༑ ༑སྔོན་དང་ཕྱི་མའི་མཐར་ཡང་ཡང་དག་འཇུག། བློ་ལྡན་ཏིང་འཛིན་བརྒྱ་
ཕྲག་སྙོམས་པར་འཇུག་ཅིང་གཏོང་བྱེད་དེ། །འཇིག་རྟེན་ཁམས་བརྒྱ་འདི་ཡིས་
ཀུན་ནས་གཡོ་ཞིང་སྣང་བར་ནུས། །དེ་བཞིན་རྫུ་འཕྲུལ་གྱིས་དེ་སེམས་ཅན་བརྒྱ་
ཕྲག་སྨིན་བྱེད་ཅིང༌། །བརྒྱ་ཕྲག་གྲངས་དང་རྗེས་འབྲེལ་ཞིང་དག་ཏུ་ཡང་འགྲོ་
བར་འགྱུར། །དེས་ནི་ཆོས་ཀྱི་སྒོ་རྣམས་ཡང་དག་འབྱེད་བྱེད་ཐུབ་དབང་སྲས།།
རང་གི་ལུས་ལ་ལུས་རྣམས་ཀུན་ནས་སྟོན་པར་བྱེད་པའང་ཡིན །རང་གི་
འཁོར་དང་བཅས་པས་མཛེས་འབྱོར་ལུས་ནི་རེ་རེ་ཞིང༌།རྒྱལ་བའི་སྲས་པོ་
བརྒྱ་ཕྲག་དག་དང་རྗེས་སུ་འབྲེལ་པའང་སྟོན །བློ་ལྡན་རབ་ཏུ་དགའ་བར་
གནས་པས་ཡོན་ཏན་དེ་དག་ནི། །ཐོབ་པར་གྱུར་ནས་་་་ཞེས་པ་སྟེ། ས་དང་པོར་
ཆོས་ཅན ཡོན་ཏན་བརྒྱ་ཕྲག་བཅུ་གཉིས་ཡོད་དེ ས་དང་པོ་འཐོབ་པ་དེ་ཡི་
ཚེ་བྱང་སེམས་འདི་ཡིས་སངས་རྒྱས་བརྒྱའི་ཞལ་མཐོང་བ་དང་། སངས་རྒྱས་
བརྒྱ་པོ་དེ་དག་གིས་བྱིན་གྱིས་བརླབས་ཀྱང་བྱང་སེམས་འདི་ཡིས་རྟོགས་པ་དང་
སྐད་ཅིག་མ་དེ་ཉིད་ཚེ་ན་བསྐལ་པ་བརྒྱར་གནས་ཤིང་བཞུགས་པ་དང༌སྔོན་
འདས་པའི་བསྐལ་པ་བརྒྱ་དང་ཕྱི་མའི་བསྐལ་པ་བརྒྱའི་མཐར་ཡང་སྐད་ཅིག་
གཅིག་ལ་ཡེ་ཤེས་ཀྱིས་གཟིགས་པ་ཡང་དག་པར་འཇུག་པ་དང་། བློ་ལྡན་བྱང་
ཆུབ་སེམས་དཔའ་དེ་ཏིང་ངེ་འཛིན་མི་འདྲ་བ་བརྒྱ་ཕྲག་ལ་སྙོམས་པར་འཇུག་
459

ཅིང་གཏོང་བར་བྱེད་པ་དང་། འཇིག་རྟེན་གྱི་ཁམས་བརྒྱ་བྱང་སེམས་འདི་
ཡིས་ཀུན་ནས་གཡོ་ཞིང་འགུལ་བར་ནུས་པ་དང་། འཇིག་རྟེན་ཁམས་བརྒྱ་
སྣང་བར་བྱེད་ནུས་པ་དང༌། དེ་བཞིན་དུ་རྫུ་འཕྲུལ་གྱིས་བྱང་སེམས་དེ་ཡིས་
སེམས་ཅན་བརྒྱ་ཕྲག་སྨིན་པར་ནུས་པར་བྱེད་ཅིང༌། བརྒྱ་ཕྲག་གྲངས་དང་
རྗེས་སུ་འབྲེལ་བའི་ཞིང་ཁམས་དག་ཏུ་ཡང་འགྲོ་བར་འགྱུར་བ་དང་། བྱང་
སེམས་དེས་ནི་ཆོས་ཀྱི་སྒོ་མི་འདྲ་བ་བརྒྱ་ཕྲག་རྣམས་ཡང་དག་པར་འབྱེད་པར་
བྱེད་པ་དང་། ཐུབ་པའི་དབང་པོའི་ཐུགས་ཀྱི་སྲས་བྱང་སེམས་འདིས་རང་གི་
ལུས་ལ་ལུས་བརྒྱ་རྣམས་ཀུན་ནས་སྟོན་པར་བྱེད་པའང་ཡིན་པ་དང༌། ྋ དེ་
ལའང་རང་རང་གི་འཁོར་དང་བཅས་པས་མཛེས་ཤིང་འབྱོར་པས་བརྒྱན་པའི་
གཙོ་བོའི་ལུས་ནི་རེ་རེ་ཞིང་འཁོར་རྒྱལ་བའི་སྲས་པོ་བརྒྱ་ཕྲག་རེ་རེ་དག་དང་
རྗེས་སུ་འབྲེལ་བའང་སྐད་ཅིག་རེ་རེ་ལ་སྟོན་པར་བྱེད་དོ། །བློ་ལྡན་བྱང་ཆུབ་
སེམས་དཔའ་ས་དང་པོ་རབ་ཏུ་དགའ་བར་གནས་པས་ཡོན་ཏན་དེ་དག་འཐོབ་
པར་འགྱུར་ནས་ཞེས་ས་གཉིས་པ་སོགས་སུ་སྟོང་ཕྲག་སོགས་ཐོབ་ཅེས་ལྷག་མ་
འདྲེན་པའོ།
གཉིས་པ་ནི། དེ་བཞིན་ཁོ་ནར་དྲི་མ་མེད་གནས་པས། །དེ་དག་སྟོང་
ནི་ཡང་དག་འཐོབ་པར་འགྱུར་ཏེ་ས་ལྔ་པོ། །འདི་དག་རྣམས་ལ་བྱང་ཆུབ་
སེམས་དཔའ་ཡིས་ནི་འབུམ་ཕྲག་དང༌། །བྱེ་བ་ཕྲག་བརྒྱ་འཐོབ་ཅིང་དེ་ཡིས་བྱེ་
བ་སྟོང་འགྱུར་འཐོབ།།དེ་ནས་བྱེ་བ་བརྒྱ་ཕྲག་སྟོང་འགྱུར་ཡང་འཐོབ་བྱེ་བ་ཕྲག
460

ཁྲག་ཁྲིག་ཕྲག་བརྒྱར་རྫོགས་པར་བསྒྱུར་དང་སླར་ཡང་སྟོང་ཕྲག་ཏུ། །ཡང་
དག་པར་ནི་བསྒྱུར་བ་མཐའ་དག་རབ་ཏུ་འཐོབ་པར་འགྱུར། །ཞེས་པ་སྟེ། ས་
དང་པོའི་ཡོན་ཏན་བརྒྱ་ཕྲག་བཅུ་གཉིས་དེ་བཞིན་ཁོ་ནར་གཉིས་པ་དྲི་མ་མེད་པར་
གནས་པས་ཆོས་ཅན། ཡོན་ཏན་དེ་དག་སྟོང་ཕྲག་བཅུ་གཉིས་ནི་ཡང་དག་པར་
ཐོབ་པར་འགྱུར་ཏེ། སྐད་ཅིག་མ་གཅིག་ལ་སངས་རྒྱས་སྟོང་གི་ཞལ་མཐོང་བ་
ནས་རང་གི་ལུས་སྟོང་ཕྲག་རེ་རེ་ལའང་འཁོར་བྱང་སེམས་སྟོང་ཕྲག་རེ་རེས་
བསྐོར་བར་སྟོན་པའི་བར་གྱི་ཡོན་ཏན་ཐོབ་པའི་ཕྱིར། ས་གསུམ་པ་ནས་བདུན་
པའི་བར་གྱི་ས་ལྔ་པོ་འདི་དག་རྣམས་ལ་གནས་པའི་བྱང་ཆུབ་སེམས་དཔའ་ཡིས་
ནི་ཡོན་ཏན་སྡེ་ཚན་བཅུ་གཉིས་ཐོབ་ཚུལ་ཡོད་དེ། ས་གསུམ་པར་ཡོན་ཏན་
འབུམ་ཕྲག་བཅུ་གཉིས་དང༌། ས་བཞི་པར་བྱེ་བ་བརྒྱ་ཕྲག་བཅུ་གཉིས་འཐོབ་
ཅིང༌༑ ས་ལྔ་པ་བ་དེ་ཡིས་ཡོན་ཏན་བྱེ་བ་སྟོང་འགྱུར་ཏེ་བྱེ་བ་སྟོང་ཕྲག་བཅུ་
གཉིས་ཐོབ་ལ། དེ་ནས་ས་དྲུག་པར་ཡོན་ཏན་བྱེ་བ་བརྒྱ་ཕྲག་སྟོང་འགྱུར་ཡང་
ཐོབ་ཅིང་། ས་བདུན་པར་ཡོན་ཏན་བྱེ་བ་ཕྲག་ཁྲག་ཁྲིག་ཕྲག་བརྒྱར་རྫོགས་པར་
བསྒྱུར་བ་བཅུ་གཉིས་དང༌། སླར་ཡང་སྟོང་ཕྲག་ཏུ་ཡང་དག་པར་ནི་བསྒྱུར་བ་
མཐའ་དག་རབ་ཏུ་འཐོབ་པར་འགྱུར་བའི་ཕྱིར་རོ། །
གསུམ་པ་ལ་དག་ས་གསུམ་ལས། དང་པོ་ནི། མི་གཡོའི་སར་གནས་
རྣམ་རྟོག་མེད་པ་དེས། །སྟོང་གསུམ་བརྒྱ་ཕྲག་སྟོང་བསྡོམས་འཇིག་རྟེན་ན།
རྡུལ་ཚད་ཇི་སྙེད་ཡོད་པ་དེ་རྣམས་དང༌། །གྲངས་མཉམ་ཡོན་ཏན་དག་ནི་ཐོབ་
461

པར་འགྱུར། །ཞེས་པ་སྟེ། ས་བརྒྱད་པ་མི་གཡོ་བའི་སར་གནས་པ་འདུ་ཤེས་
གཉིས་ཀྱི་རྣམ་རྟོག་མེད་པའི་བྱང་སེམས་དེ་ཆོས་ཅན།ཡོན་ཏན་ཐོབ་ཚུལ་ཡོད་
དེ༑ སྟོང་གསུམ་བརྒྱ་ཕྲག་སྟོང་བསྡོམས་པའི་འཇིག་རྟེན་ན་རྡུལ་ཚད་ཇི་སྙེད་
ཡོད་པ་དེ་རྣམས་དང་གྲངས་མཉམ་པའི་ཡོན་ཏན་དག་ནི་འཐོབ་པར་འགྱུར་བའི་
ཕྱིར༑
གཉིས་པ་ནི། ལེགས་པའི་བློ་གྲོས་ས་ལ་གནས་པ་ཡི། །བྱང་ཆུབ་
སེམས་དེས་སྔར་བསྟན་ཡོན་ཏན་དག །གྲངས་མེད་བརྒྱ་ཕྲག་སྟོང་དུ་ཡང་དག་
པ༑ བསྡོམས་པ་ཕྲག་བཅུའི་རྡུལ་ཚད་ཐོབ་པར་འགྱུར །ཞེས་པ་སྟེ།
ལེགས་པའི་བློ་གྲོས་ས་ལ་གནས་པ་ཡི་བྱང་ཆུབ་སེམས་དཔའ་དེས་ཆོས་ཅན།
ཡོན་ཏན་ཐོབ་ཚུལ་ཡོད་དེ། སྔར་བསྟན་པའི་ཡོན་ཏན་དག་གྲངས་མེད་བརྒྱ་
ཕྲག་སྟོང་དུ་ཡང་དག་པར་བསྡོམས་པ་ཕྲག་བཅུའི་རྡུལ་ཚད་དང་མཉམ་པའི་
ཡོན་ཏན་ཐོབ་པར་འགྱུར་བའི་ཕྱིར།
གསུམ་པ་ནི། རེ་ཞིག་བཅུ་པ་འདིར་དེའི་ཡོན་ཏན་དག །ངག་གི་སྤྱོད་
ཡུལ་ལས་ཆེས་འདས་འགྱུར་ཞིང༌། །ངག་གི་སྤྱོད་ཡུལ་མ་ཡིན་བསྡོམས་རྣམས་
ན༑ ༑རྡུལ་དག་ཇི་སྙེད་ཡོད་པ་དེ་སྙེད་འགྱུར། །བ་སྤུའི་ཁུང་བུར་བྱང་ཆུབ་
སེམས་རྣམས་དང༌། །ལྷན་གཅིག་རྫོགས་སངས་རྒྱས་སྐུ་བགྲང་འདས་དང་།།
དེ་བཞིན་ལྷ་དང་ལྷ་མིན་མི་དག་ཀྱང་།སྐད་ཅིག་སྐད་ཅིག་ལ་ནི་སྟོན་པར་ནུས།།
ཞེས་པ་སྟེ། རེ་ཞིག་ས་བཅུ་པ་འདིར་གནས་པའི་བྱང་སེམས་དེའི་ཡོན་ཏན་དག་
462

གི་གྲངས་ཚད་ཆོས་ཅན། ངག་གི་སྤྱོད་ཡུལ་ལས་ཆེས་འདས་པར་འགྱུར་ཞིང་
ངག་གི་སྤྱོད་ཡུལ་མ་ཡིན་པའི་སངས་རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་
དུ་མེད་པ་བསྡོམས་པ་རྣམས་ན།རྡུལ་དག་ཇི་སྙེད་ཡོད་པ་དེ་སྙེད་ཀྱི་གྲངས་དང་
མཉམ་པའི་ཡོན་ཏན་ཐོབ་པར་འགྱུར་བའི་ཕྱིར། གཞན་ཡང་རང་གི་བ་སྤུའི་ཁུང་
བུ་རེ་རེར་བྱང་ཆུབ་སེམས་དཔའ་རྣམས་དང་ལྷན་ཅིག་ཏུ་རྫོགས་པའི་སངས་
རྒྱས་ཀྱིས་སྐུ་བགྲངས་ལས་འདས་པ་དང་། དེ་བཞིན་དུ་ལྷ་དང་ལྷ་མིན་མི་དག་
ཀྱང་སྐད་ཅིག་སྐད་ཅིག་ལ་ནི་སྟོན་པར་ནུས་པའི་ཕྱིར་རོ།
༈ གཉིས་པ་འབྲས་བུ་སངས་རྒྱས་ཀྱི་ས་བཤད་པ་ལ། དང་པོར་བྱང་
ཆུབ་བརྙེས་པའི་ཚུལ། ཐོབ་བྱ་བྱང་ཆུབ་ཀྱི་ངོ་བོ། །བྱང་ཆུབ་བརྙེས་ནས་སྤྲུལ་
པས་གཞན་དོན་མཛད་ཚུལ་དང་གསུམ་ལས།
དང་པོ་ལ་དངོས་ཀྱི་དོན་དང་། རྩོད་པ་སྤོང་བ་གཉིས་ལས།
དང་པོ་ལ། དུས་ནམ་གྱི་ཚེ་དང༌། གནས་གང་དུ་དང་། ཚུལ་ཇི་ལྟར་
བརྙེས་པ་དང་གསུམ་ལས། དང་པོ་ནི། གང་ཕྱིར་ནམ་མཁའ་དྲི་མ་མེད་ལ་ཟླ་
སྣང་གསལ་བར་གྱུར་པའི་ཕྱིར། །སྔོན་ཚེ་སྟོབས་བཅུ་བསྐྱེད་པའི་ས་ལ་ཁྱོད་
ཀྱིས་སླར་ཡང་འབད་འགྱུར་ཞིང་། །ཞེས་པ་སྟེ། གང་གི་ཕྱིར་ནམ་མཁའ་དྲི་མ་
མེད་པ་ལ་ཟླ་བའི་སྣང་བས་གཟུགས་གསལ་བར་འགྱུར་ཏེ། སྒྲིབ་བྱེད་ཀྱི་སྤྲིན་
མེད་པས་འོད་ཟེར་རབ་ཏུ་གསལ་བའི་ཕྱིར། དཔེ་དེ་བཞིན་དུ་སྔོན་ཚེ་སྟོབས་བཅུ་
463

པ་བསྐྱེད་པའི་ས་བཅུ་པ་རྒྱུན་མཐའ་རྡོ་རྗེ་ལྟ་བུའི་ཏིང་ངེ་འཛིན་ལ་ཁྱོད་ཀྱིས་སླར་
ཡང་འབད་པར་གྱུར་ཅིང་སངས་རྒྱས་ཀྱི་ཆོས་རྣམས་འཐོབ་པ་ལ་གེགས་བྱེད་
པའི་མུན་པ་བཅོམ་བར་མཛད་ནས། འབྲས་བུ་བརྙེས་པ་ཡིན་པའི་ཕྱིར། མདོར་
ན་སྟོན་པ་བཅོམ་ལྡན་འདས་ཆོས་ཅན། ཁྱོད་སངས་ནམ་རྒྱས་ན་ས་བཅུ་རྒྱུན་
མཐའ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཤེས་སྒྲིབ་ཕྲ་བའི་ཕྲ་བ་བཅོམ་པའི་ཕྱི་ལོག་
དེ་མ་ཐག་ཏུ་སྐད་ཅིག་གཉིས་པ་ན་སངས་རྒྱས་སོ།
གཉིས་པ་ནི། འོག་མིན་དུ་ནི་གང་གི་དོན་དུ་འབད་གྱུར་གོ་འཕང་
མཆོག་ཞི་བ། །ཡོན་ཏན་མཐའ་དག་མཐར་ཐུག་མཚུངས་པ་མེད་དེ་ཁྱེད་ཀྱིས་
བརྙེས༑ ཞེས་པ་སྟེ། གནས་གང་དུ་སངས་རྒྱས་ན་འོག་མིན་དུ་ནི་ཐོབ་བྱ་རྣམ་
མཁྱེན་གང་གི་དོན་དུ་འབད་པར་གྱུར་པའི་གོ་འཕང་མཆོག་སྤྲོས་པ་ཐམས་ཅད་
ཉེ་བར་ཞི་བ་སྟོབས་སོགས་ཀྱི་ཡོན་ཏན་མཐའ་དག་མཐར་ཐུག་གང་དང་ཡང་
མཚུངས་པ་མེད་པ་དེ་ཁྱོད་ཀྱི་བརྙེས་སོ། །དེ་ཡང་ཆོས་དང་ལོངས་སྤྱོད་མངོན་
པར་སངས་རྒྱས་པའི་མདོ་ལས། རིན་ཆེན་སྣ་ཚོགས་མཛེས་པ་ཡི། །འོག་མིན་
གནས་མཆོག་ཉམས་དགའ་བར། །གཙང་མའི་གནས་ཀྱི་སྟེང་བཞུགས་ཏེ། །
ཡང་དག་སངས་རྒྱས་དེར་སངས་རྒྱས། །སྤྲུལ་པ་པོ་ཞིག་འདིར་འཚང་རྒྱ།
ཞེས་པ་ལྟར་འཕགས་པའི་གནས་གཙང་ལྔ་ལས་གཞན་དུ་གྱུར་པ་འཁོར་ས་
བཅུའི་བྱང་སེམས་ལས་གཞན་མེད་པའི་འོག་མིན་དབང་ཕྱུག་ཆེན་པོའི་གནས་
ཡིན་ཏེ། ཡིད་བཞིན་མཛོད་ལས། དེ་དག་གོང་ན་སྲིད་པ་མཐའ་མའི་གནས
464

འོག་མིན་རྣམ་མཛེས་ས་བཅུ་ཐོབ་པའི་གནས།དྭངས་ཤིང་གསལ་ལ་ཡོངས་སུ་
རྫོགས་པ་ཡིན། ཞེས་དང་། དེའི་འགྲེལ་པར་གནས་གཙང་མ་ལྔ་ལས་འདས་པ་
ན་དབང་ཕྱུག་ཆེན་པོའི་གནས་ཡོད་དོ། །ས་བཅུ་ཡོངས་སུ་རྫོགས་པར་བསྒོམས་
པ་རྣམས་དེར་སྐྱེ་བ་གང་ཡིན་པ་སྟེ། ཞེས་གསུངས་པའི་ཕྱིར།
གསུམ་པ་ནི།ཇི་ལྟར་སྣོད་ཀྱི་དབྱེ་བས་མཁའ་ལ་དབྱེ་བ་མེད་དེ་ལྟར།།
དངོས་བྱས་དབྱེ་བ་འགའ་ཡང་དེ་ཉིད་ལ་མེད་དེ་ཡི་ཕྱིར། །རོ་མཉམ་ཉིད་དུ་ཡང་
དག་ཐུགས་སུ་ཆུད་པར་མཛད་གྱུར་ནས། །མཁྱེན་བཟང་ཁྱོད་ཀྱིས་སྐད་ཅིག་
གིས་ནི་ཤེས་བྱ་ཐུགས་སུ་ཆུད། །ཅེས་པ་སྟེ། ཚུལ་ཇི་ལྟར་བྱང་ཆུབ་བརྙེས་ན་
ཆོས་ཀུན་རོ་མཉམ་ཉིད་དུ་གཟིགས་པ་མཐར་ཕྱིན་པའི་ཚུལ་གྱིས་ཡིན་ཏེ།
དཔེར་ན། བུམ་པ་དང་འཁར་གཞོངས་སོགས་ཀྱི་སྣོད་ཀྱི་དབྱེ་བས་བུམ་པའི་
ནམ་མཁའ་དང་། འཁར་གཞོངས་ཀྱི་ནམ་མཁའ་ཞེས་ཐ་དད་དུ་བཞག་པ་ཙམ་
ལས་དེ་དག་གི་ནམ་མཁའ་ལ་རང་གི་ངོ་བོས་དབྱེ་བ་མེད་པ་དེ་ལྟར།
གཟུགས་དང་ཚོར་བ་སོགས་ཀྱི་དངོས་པོས་ཁྱད་པར་དུ་བྱས་པའི་ཆོས་ཅན་གྱི་
དབྱེ་བ་ཙམ་ལས་སྟོང་ཉིད་རང་གི་ངོ་བོ་ལ་ཁྱད་པར་གྱི་དབྱེ་བ་འགའ་ཡང་མེད་
དེ༑དེ་ཁོ་ན་ཉིད་ལ་ཐ་དད་མེད་པ་དེ་ཡི་ཕྱིར། འཁོར་འདས་ཀྱི་ཆོས་ཀུན་བཟང་
ངན་མེད་པར་རོ་མཉམ་ཉིད་དུ་ཡང་དག་ཐུགས་སུ་ཆུད་པར་མཛད་པར་གྱུར་ནས།
མཁྱེན་བཟང་ཁྱོད་ཀྱིས་མཁྱེན་པའི་སྐད་ཅིག་གཅིག་གིས་ནི་ཤེས་བྱ་མཐའ་དག་
ཐུགས་སུ་ཆུད་པའི་སྒོ་ནས་སངས་རྒྱས་པ་ཡིན་ཏེ བདེན་གཉིས་གཅིག་ཅར་
465

དུ་གཟིགས་པའི་མཁྱེན་པ་ལ་མངའ་དབང་བསྒྱུར་བའི་ཕྱིར། བདེན་གཉིས་རང་
འགྲེལ་ལས། མཁྱེན་པའི་སྐད་ཅིག་གཅིག་གིས་ནི། །ཤེས་བྱའི་དཀྱིལ་འཁོར་
ཀུན་ཁྱབ་ཅན། །ཞེས་གསུངས་པ་ལྟར་རོ། འདིར་སངས་རྒྱས་ཀྱིས་བདེན་
གཉིས་མཁྱེན་ཚུལ་ལ་མཁས་པ་གཞན་གྱི་དགག་བཞག་སྣ་ཚོགས་སུ་སྤྲོས་པ་
མང་བས་སོ་སོའི་གཞུང་དུ་གསལ་མོད།
འདིར་རང་ལུགས་སངས་རྒྱས་ཀྱིས་ཤེས་བྱ་མཁྱེན་ཚུལ་ལ་རྫོགས་པའི་
སངས་རྒྱས་དྲི་མེད་འོད་ཟེར་གྱིས་གྲུབ་མཐའ་རིན་པོ་ཆེའི་མཛོད་ལས་དགག་
བཞག་སྤོང་ཚུལ་འདི་ལྟར་གསུངས་ཏེ། གསུམ་པ་ཡེ་ཤེས་དེས་ཤེས་བྱ་
མཁྱེན་པའི་ཚུལ་ལ་གཉིས་ཏེ། ཕྱིན་ཅི་ལོག་གི་ལུགས་དོར་བ་དང་། ཡང་དག་
པའི་ལྟ་བ་དགོད་པའོ། །དང་པོ་ལ་གསུམ་ལས༑ དབུ་མ་པར་འདོད་པ་ཁ་ཅིག་
སངས་རྒྱས་ལ་ཡེ་ཤེས་མེད་པས། ཡེ་ཤེས་ཀྱིས་མཁྱེན་པའང་མེད་དེ་ཤེས་བྱ་
སྤྲོས་པ་ཡིན་ལ། དེ་དང་བྲལ་བའི་ཕྱིར་དང་། རིག་པ་མ་རིག་པའི་ཁྱབ་བྱ་ཡིན་
ཏེ༑ ཁྱབ་བྱེད་མ་རིག་པ་ལྡོག་པས་ཁྱབ་བྱ་རིག་པ་ལོག་པའི་ཕྱིར། འཇུག་པ་
ལས༑ སེམས་འགགས་པ་དེ་སྐུ་ཡིས་མངོན་སུམ་མཛད། །ཅེས་གསུངས་པའི་
ཕྱིར་རོ་ཞེ་ན། དེ་ནི་མི་རིགས་ཏེ། སྟོང་ངོས་ཆོས་སྐུ་ལ་ལྟོས་ན་ཡེ་ཤེས་ཡོད་
མེད་གཉིས་ཀར་མ་གྲུབ་པས་ཡོད་ཅེས་བཞག་ཀྱང་འགོག་ལ། མེད་ཅེས་འདོད་
ཀྱང་འགོག་པ་མཚུངས་པའི་ཕྱིར་མེད་པའང་མི་འཐད་ལ། སྣང་ངོས་གཟུགས་
སྐུ་ལ་ལྟོས་ན། གདུལ་བྱ་ལ་སྣང་ནས་དོན་མཛད་པ་སྣང་དགོས་པས་ཡེ་ཤེས་
466

ཀྱང་སྣང་དགོས་པའི་ཕྱིར་དང་། ཤེས་བྱ་ཤེས་བྱེད་ལ་སོགས་པའི་གྲུབ་མཐའ་
བཏགས་པ་ཐམས་ཅད་སྤྲོས་པ་ཡིན་ཡང་། གང་གིས་ཀྱང་མ་བཏགས་པར་སྣང་
བའི་རྣམ་གཞག་གི་ཡུལ་རྣམས་སྤྲོས་པ་ཞེས་གཞག་ཏུ་མེད་པས། དེ་ཉིད་འཇིག་
རྟེན་པས་ཀྱང་ཁས་ལེན་པས་འགོག་པར་མི་རིགས་ཏེ འཇིག་རྟེན་མཐུན་འཇུག་
གི་མདོ་ལས། གང་འཇིག་རྟེན་པས་ཡོད་པར་ཁས་ལེན་པ་དེ་ནི་ངས་ཀྱང་ཡོད་
པར་རྣམ་པར་བཞག་གོ་ཞེས་པ་ལ་སོགས་པ་གསུངས་སོ། རིག་པ་མ་རིག་པའི་
རྟེན་ཡིན་གྱི་ཁྱབ་བྱ་མ་ཡིན་པས་མ་རིག་པ་ལོག་པས་རིག་པ་ལྡོག་པར་མི་འགྱུར་
ཏེ༑ ཁང་པ་ཞིག་ཀྱང་ས་གཞི་གནས་པ་བཞིན་ནོ། །སངས་རྒྱས་པའི་ཆོས་སྐུ་
རིག་པས་མངོན་དུ་བྱེད་པར་གསུངས་ཏེ། སེམས་འགགས་པ་དེ་སྐུ་ཡིས་མངོན་
སུམ་མཛད། །ཅེས་ཁྱོད་ཀྱང་འདོད་པའི་ཕྱིར་རོ། །སེམས་འགགས་ཀྱང་ཡེ་
ཤེས་ནི་མི་འགག་གི་སྟེང་དུ་ཆེས་བཟང་བ་དེ་རྟག་ཏུ་ཡོད་དོ། །གཞན་དུ་ན་
སེམས་གང་གི་སྟེང་དུ་འགགས འཇུག་པ་རྒྱུན་ཆད་ནམ་མཁའ་ལྟར་འདོད་ན་
རྒྱང་འཕེན་པ་དང་མཚུངས་པར་འགྱུར་རོ། །དེས་ན་སེམས་སེམས་བྱུང་ཀུན་
གཞི་ཚོགས་བརྒྱད་ཀྱིས་བསྡུས་པ་རིག་པ་ཡེ་ཤེས་ཀྱི་སྟེང་དུ་འགག་པར་བྱེད་དོ།།
འཇུག་པའི་འགྲེལ་པར་ཡང༌། གང་གི་དོན་དུ་མཛད་པ་འདི་མཛད་པ་བླ་ན་མེད་
པའི་ཡེ་ཤེས་དེ་ཡང་བཅོམ་ལྡན་འདས་ཀྱིས་འོག་མིན་གྱི་གནས་ཁོ་ནར་རྙེད་པར་
མཛད་དོ་ཞེས་གསུངས་པས་ཡེ་ཤེས་ཡོད་པར་གསུངས་པའི་ཕྱོགས་འོས་པ་ཉིད་
དོ༑ ༑
467

གཉིས་པ་ནི་ཡང་སེམས་ཙམ་པ་འགའ་ཞིག་སངས་རྒྱས་ཀྱི་ཡེ་ཤེས་
ཀྱིས་ཕྱི་རོལ་གྱི་དོན་མཁྱེན་པ་མི་འཐད་དེ། རྣམ་པ་དང་བཅས་པར་མཁྱེན་ན་
གཟུང་འཛིན་དང་བཅས་པར་འགྱུར་ལ། རྣམ་པ་མ་ཤར་ཡང་མཁྱེན་ན་ཧ་ཅང་
ཐལ་བའི་ཕྱིར་ཞེས་འདོད་པའང་རིགས་པ་མ་ཡིན་ཏེ། ཁྱོད་ཀྱི་ཕྱོགས་ལ་ཐམས་
ཅད་མཁྱེན་པའི་ཡེ་ཤེས་མེད་པར་འགྱུར་ཏེ། ཕྱི་རོལ་གྱི་དོན་དུ་སྣང་བ་མི་མཁྱེན་
ཅིང་ཤེས་པ་ལའང་རྣམ་པ་ཡོད་མེད་ཀྱི་བརྟག་པ་མཚུངས་པའི་ཕྱིར་རོ། །
གསུམ་པ་ནི་ཡང་དངོས་པོར་སྨྲ་བ་བདེན་གཉིས་པ་ཁ་ཅིག་སངས་རྒྱས་
ཀྱི་ཡེ་ཤེས་ལ་མ་དག་པ་འཁོར་བའི་འཁྲུལ་སྣང་རང་མཚན་པ་དངོས་སུ་སྣང་ལ།
དེ་ཉིད་ཇི་སྙེད་པའི་ཡེ་ཤེས་ཀྱིས་མཁྱེན་ནོ། །གལ་ཏེ་མི་མཁྱེན་ན་མ་དག་པའི་
སྣོད་བཅུད་ཤེས་བྱ་ལ་མི་སྲིད་པར་ཐལ། ཐམས་ཅད་མཁྱེན་པའི་ཡེ་ཤེས་ཀྱིས་མ་
གཟིགས་པའི་ཕྱིར།སངས་རྒྱས་ཀྱིས་མ་གཟིགས་པ་ལ་ཤེས་བྱ་མེད་པས་ཁྱབ་
སྟེ༑ མངོན་རྟོགས་རྒྱན་ལས། ཅི་ཕྱིར་ཞེ་ན་སངས་རྒྱས་ཀྱིས། །མཁྱེན་ནས་
ཆོས་རྣམས་མ་གཟིགས་ཕྱིར། །ཞེས་པ་དང༌། རྣམ་ངེས་ལས། ཐམས་ཅད་
མཁྱེན་པས་གཟིགས་པ་ལོགས་པ་ནི་ཐམས་ཅད་ན་མེད་པར་གོ་བར་བྱའོ་ཞེས་
པས་གྲུབ་བོ། །དེས་ན་མ་དག་པ་གཟིགས་ཀྱང་འཁྲུལ་པའི་ཉེས་པས་མི་གོས་པ་
ཡིན་ནོ་ཞེས་འདོད་པའང་ཡང་དག་པ་མ་ཡིན་ཏེ། སངས་རྒྱས་ཀྱི་ཡེ་ཤེས་ཕར་
ཞོག ༑དག་པ་ས་གསུམ་ནས་སྒོ་ལྔའི་རྣམ་ཤེས་གནས་གྱུར་པས་ཞིང་ཁམས་
དག་པ་ལ་དབང་བ་བཤད་དེ། མདོ་སྡེ་རྒྱན་ལས། ཡིད་དང་འཛིན་དང་རྣམ་པར་
468

རྟོག ༑གྱུར་ཕྱིར་རྣམ་པར་མི་རྟོག་དང་། །ཞིང་དང་ཡེ་ཤེས་ལས་དག་ལ།
དབང་ནི་རྣམ་པ་བཞི་ཡི་གནས། །དབང་དེ་མི་གཡོ་ལ་སོགས་པའི། །ས་གསུམ་
ལ་ནི་རྣམ་བཞི་སྟེ །བཞི་ལ་རྣམ་གཉིས་དེ་ལས་གཞན། །དབང་ནི་རེ་རེ་འདོད་
པ་ཡིན། །ཅེས་པ་འདིའི་དོན་ཇི་ལྟར་དྲང་། །སངས་རྒྱས་ནི་འཁྲུལ་སྣང་གི་དྲི་མ་
དང་བྲལ་བའི་ཕྱིར་རང་ངོ་ལ་ནམ་ཡང་འཁྲུལ་པ་སྣང་བར་མི་རིགས་སོ། །ཡང་
ཁ་ཅིག་སངས་རྒྱས་ཀྱི་ཡེ་ཤེས་ཀྱིས་དག་པའི་སྣོད་བཅུད་མཁྱེན་ཡང་། མ་དག་
པའི་སྣོད་བཅུད་མཁྱེན་མི་སྲིད་དེ། དེ་དག་སེམས་ཅན་གྱི་ཉོན་མོངས་པ་དང་
ལས་ཀྱིས་བསྐྱེད་པའི་ཕྱིར་དང༌། མ་དག་པའི་སྣང་བ་ཐམས་ཅད་དག་པར་
གནས་གྱུར་པའི་ཕྱིར་རོ་ཞེས་པའང་མི་རིགས་ཏེ སངས་རྒྱས་ཀྱི་ཡེ་ཤེས་དེ་
ཐམས་ཅད་མཁྱེན་པའི་ཡེ་ཤེས་ཡིན་ནམ་མ་ཡིན། ཡིན་ན་འགྲོ་བའི་འཁྲུལ་སྣང་
མི་མཁྱེན་པ་བུད་ལ། མ་ཡིན་ན་སངས་རྒྱས་ཀྱི་ཡེ་ཤེས་ཡིན་པ་ཉམས་སོ།
དེས་ན་ལུགས་དེ་ཐམས་ཅད་མཐུན་ཕྱོགས་ལ་མཐོང་ཙམ་མམ། །མི་མཐུན་
ཕྱོགས་ལ་མ་མཐོང་བས་ཞུགས་པའི་ཕྱིར་ཡང་དག་པ་མ་ཡིན་ནོ། །
གཉིས་པ་ཡང་དག་པའི་ལུགས་དགོད་པ་ལ་གཉིས་ཏེ་ཤེས་བྱ་གཟིགས་
པའི་ཚུལ་དང་། རྩོད་པ་སྤོང་བའོ།
ཆེ དང་པོ་ནི་རང་སྣང་ལ་ལྟོས་ནས་འཁྲུལ་པ་ཐམས་ཅད་ཤིན་ཏུ་དག་པའི་
ཕྱིར༑ འཁྲུལ་སྣང་རྡུལ་ཙམ་ཡང་གཟིགས་པ་མེད་དེ། འཁྲུལ་པ་གཏན་ནས་
སྤངས་ཏེ་མ་གྲུབ་པའི་ཕྱིར་རོ། །གཞན་སྣང་འཁྲུལ་ངོ་ལ་ལྟོས་ནས་འགྲོ་བ་སོ་སོ་
469

ལ་འཆར་ཚུལ་རྒྱུ་འབྲས་དང་བཅས་པ་མཐའ་དག་སྐྱུ་རུ་ར་ཕྱག་མཐིལ་དུ་བཞག་
པ་ལྟར་མཁྱེན་ནོ། དེའང་ཡེ་ཤེས་གཅིག་གིས་དུས་མཉམ་དུ་རང་གཞན་གྱི་སྣང་
བ་ཐམས་ཅད་མཁྱེན་པ་ཡིན་ཏེ་ཐམས་ཅད་མཁྱེན་པའི་ཡེ་ཤེས་ཡིན་པའི་ཕྱིར་རོ།།
བདེན་གཉིས་ལས། མཁྱེན་པའི་སྐད་ཅིག་གཅིག་གིས་ཀྱང་། །ཤེས་བྱའི་དཀྱིལ་
འཁོར་ཀུན་ཁྱབ་ཅན། །ཞེས་གསུངས་པ་ཡིན་ནོ། །འདི་གཉིས་ཀྱི་དོན་དཔེ་ཞིག་
གིས་གོ་བར་འགྱུར་ཏེ འདི་ལྟར་རིན་པོ་ཆེའི་ཁང་བཟང་མཆོག་འབྱོར་པ་
མཐའ་ཡས་པས་བརྒྱན་པ་ན། ཁྱིམ་བདག་སྤུན་གཉིས་ཡོད་པ་ལས། ཕུ་བོ་དེ་ནི་
སྔ་རོལ་དུ་གཉིད་དུ་སོང་བ་ལས་སད་དེ་ཕ་རོལ་གྱི་སེམས་ཤེས་པའི་མངོན་ཤེས་
ཅན་དུ་གྱུར་པ་དེའི་རྨི་ལམ་དུ། ནུ་བོ་དེ་ཡང་གཉིད་དུ་སོང་ནས་འགྲོ་དྲུག་སོ་སོའི་
འཁྲུལ་སྣང་བདེ་བ་དང་སྡུག་བསྔལ་དང་བར་མ་སྣ་ཚོགས་པ་རྨི་བདོ་བའི་དུས་
དེར༑ དེ་མ་ཐག་གཉིད་སད་པ་མེད་པས་གཉིད་སློང་ཡང་ཕན་པ་མེད་ནས། ཕུ་
བོ་དེས་ནུ་བོ་ལྷ་ལ་སོགས་པར་སྐྱེས་ཏེ་བདེ་སྡུག་ལ་སྤྱོད་པ་དེའི་དྲུང་དུ་དགེ་སྦྱོང་
ངམ་བྲམ་ཟེའ མ། སྐྱེས་པའམ་བུད་མེད་དམ་སངས་རྒྱས་སམ་ཉན་རང་ངམ་
བྱང་ཆུབ་སེམས་དཔའམ། སོ་སོ་སྐྱེ་བོ་ལ་སོགས་པ་གང་རུང་གཅིག་ཏུ་སྤྲུལ་
ནས༑ ཀྱེ་འདུས་བྱས་ཐམས་ཅད་ནི་མི་རྟག་པ། སྙིང་པོ་མེད་པ། ཡང་དག་པར་
སྲིད་པ་མ་ཡིན་ཏེ། འཁྲུལ་སྣང་འདི་རྫུན་པས་བདེན་པར་མ་ཞེན་ཅིག། ཆོས་
སྤྱོད་ཅིག་ཅེས་པ་ལ་སོགས་པའི་ཆོས་བསྟན་ནས། རྒྱུ་དེས་མི་དགེ་བ་དོར།
དགེ་བ་བསྒྲུབས་པས་ཚེ་རབས་ཡང་ཡང་འཕོས་པ་ལྟར་སྣང་དུས་མཐོ་རིས་ཀྱི་
470

བདེ་བ་དང་ཆོས་སྤྱོད་པའི་རིགས་སུ་གྱུར་ཏེ་གནས་སྐབས་སུ་བདེ་བར་གྱུར་པ་
ལས༑ གཉིད་ཀྱང་ཁད་ཀྱིས་བསྲབ་པའི་འོག་ཏུ་འཁོར་བ་རྫུན་པར་ཤེས་པའི་
རྐྱེན་དེས་གཉིད་སད་པ་ན།སྔར་གྱི་མལ་ལས་མ་གཡོས་བཞིན་དུ་རྨི་ལམ་བྱུང་
བ་ཡང་མཐོང་ལ། ཕུ་བོས་སྤྲུལ་པ་བཀྱེ་ནས་དོན་བྱས་པའང་དྲན་བཞིན་དུ། ཕུ་
བོ་དང་དོན་ལ་བཟང་ངན་མེད་པ་ཡིན་ཡང་། དར་ཅིག་བཟང་ངན་དུ་སྣང་བ་དེ་
ཉིད་ལ། སྤུན་གཉིས་བཞད་གད་དུ་དོན་དེ་གླེང་བ་ཇི་ལྟ་བ་བཞིན་ཏེ། སངས་
རྒྱས་དང་སེམས་ཅན་སྙིང་པོ་ཡེ་ཤེས་ཀྱི་ཁང་བཟང་ལ་མཉམ་དུ་དབང་ཡང་རེ་
ཞིག་གློ་བུར་སྒྲིབ་པའི་གཉིད་སད་མ་སད་ཁྱད་ལྟ་བུས་ཁོང་དུ་ཆུད་པར་བྱའོ།
དེའང་ཤེས་བྱའི་མཁྱེན་ཚུལ་གཉིས་ལས ཇི་ལྟ་བ་མཁྱེན་པ་ནི་སངས་རྒྱས་ཀྱི་
ཡེ་ཤེས་ཀྱིས་འཁོར་འདས་ཀྱི་ཆོས་ཐམས་ཅད་ཀྱི་ངོ་བོ་ལ་སྐྱེ་འགག་ལ་སོགས་
པའི་སྤྲོས་པ་དང་མཚན་མར་འཛིན་པའི་སྒྲོ་འདོགས་མཐའ་དག་ཆོད་ནས་རང་
བཞིན་དང་བཅས་པའི་ཤེས་བྱ་ཅུང་ཟད་ཀྱང་མ་དམིགས་པར་མངོན་སུམ་དུ་
ཐུགས་སུ་ཆུད་པ་ལ། ཆོས་ཉིད་ཇི་ལྟ་བ་བཞིན་མཁྱེན་ཞེས་བྱ་སྟེ། མདོ་ལས།
འགའ་ཡང་མཐོང་བ་མེད་པ་ནི་ཆོས་མཐོང་བ་ཡིན་ནོ་ཞེས་པ་དང་ཞི་བ་ལྷས།
གང་ཚེ་དངོས་དང་དངོས་མེད་དག །བློ་ཡི་མདུན་ན་མི་གནས་པ། དེ་ཚེ་རྣམ་
པ་གཞན་མེད་པས། །དམིགས་པ་མེད་པར་རབ་ཏུ་ཞི། །ཞེས་སོ།
༦ ཇི་སྙེད་པ་མཁྱེན་ཚུལ་ནི། སངས་རྒྱས་ཀྱི་ཡེ་ཤེས་ཀྱིས་མཉམ་པར་
གཞག་པ་ལས་མ་གཡོས་བཞིན་དུ། ཤེས་བྱ་མཐའ་དག་རྫུན་པ་སྒྱུ་མ་ལྟ་བུར་
471

མངོན་སུམ་དུ་མཁྱེན་པ་ནི་ཇི་སྙེད་པ་མཁྱེན་པ་ཡིན་ཏེ། མདོ་ལས རྣམ་པ་
ཐམས་ཅད་མཁྱེན་པ་ཉིད་ཀྱི་དམིགས་པ་ནི་དངོས་པོ་མེད་པའོ་ཞེས་སོ། །དེའང་
དབང་ཤེས་ལྟར་ཡུལ་སོ་སོར་འཛིན་པས་མཁྱེན་པ་མ་ཡིན་གྱི། ཤེས་པ་རྫས་
གཅིག་གིས་ཀྱང་ཆོས་ཅན་མ་ལུས་པ་མཁྱེན་པ་ཡིན་ཏེ། ཕལ་པོ་ཆེ་ལས། རྒྱལ་
བའི་ཡེ་ཤེས་བླ་མེད་ཀྱིས །སྐད་ཅིག་གིས་ནི་དོན་ཀུན་རིག །ཅེས་སོ། །དུས་
གསུམ་གྱི་ཤེས་བྱ་རྣམས་སྔ་ཕྱི་རིམ་གྱིས་མཁྱེན་པ་མ་ཡིན་གྱིས དུས་ཅིག་ཅར་
མཁྱེན་པ་ཡིན་ཏེ། མདོ་སྡེ་རྒྱན་ལས། ཉི་མའི་འོད་ཟེར་གཅིག་བཏང་བས།
འགྲོ་བ་སྣང་བར་བྱེད་པ་ལྟར། །དེ་བཞིན་ཤེས་བྱ་ཐམས་ཅད་ལ། །སངས་རྒྱས་
ཡེ་ཤེས་ཅིག་ཅར་སྣང༌། །ཞེས་སོ། །དེ་དག་ཀྱང་མཉམ་གཞག་གི་ངང་ལས་མ་
གཡོས་པར་གཟིགས་ཀྱི། རྗེས་ཐོབ་མཚན་ཉིད་པ་མེད་དེ། རྣམ་གཡེང་བག་
ཆགས་དང་བཅས་པ་སྤངས་པའི་ཕྱིར་རོ། །དེ་ཉིད་ལས། ཐུབ་པ་སྒྲིབ་ཀུན་ངེས་
པར་གྲོལ། །ཅེས་སོ། །མཉམ་རྗེས་སུ་བཏགས་པ་ནི་རང་དོན་ཆོས་སྐུ་ལས་མི་
གཡོ་བ་མཉམ་གཞག་ལ། དེའི་ངང་ལས་གཞན་དོན་འཕྲིན་ལས་འབྱུང་བ་རྗེས་
ཐོབ་ཏུ་བརྗོད་པ་ཡིན་ཏེ། རྒྱུད་བླ་མ་ལས སྒྲིབ་པ་གཉིས་དང་བྲལ་བ་ཡི། །རྒྱུ་
ནི་ཡེ་ཤེས་གཉིས་ཡིན་ཏེ། །མི་རྟོག་པ་དང་དེ་ཡི་ནི །རྗེས་ཐོབ་དེ་ནི་ཡེ་ཤེས་
འདོད༑ ༑ཅེས་བརྡ་ཙམ་གྱི་ཆ་ལ་དགོངས་ནས་བརྗོད་ཀྱང་། རྟག་ཏུ་མཉམ་
གཞག་ལས་མི་གཡོ་བར་དཀོན་མཆོག་བརྩེགས་པ་ལས། གླང་ཆེན་བཞུགས་
ཀྱང་མཉམ་པར་བཞག །གླང་ཆེན་གཟིམས་ཀྱང་མཉམ་པར་བཞག །གླང་ཆེན་
1472

མནལ་ཡང་མཉམ་གཞག་ཡིན། །ཅེས་པས་གྲུབ་བོ།
གཉིས་པ་རྩོད་པ་སྤོང་བ་ལ་གཉིས་ལས ཇི་ལྟ་བ་མཁྱེན་པའི་ཡུལ་
ཆོས་ཉིད་མི་སྲིད་པའི་ཕྱིར་དེ་གཟིགས་པའི་ཡེ་ཤེས་མི་སྲིད་པར་ཐལ་ཏེ། རྡོ་རྗེ་
གཅོད་པ་ལས། ཆོས་ཉིད་ཤེས་བྱ་མ་ཡིན་ཏེ། །དེ་ནི་ཤེས་པར་ཡོད་མི་ནུས།
ཞེས་པའི་ལན་ནི། ཆོས་ཉིད་དེ་ངོ་བོར་གྲུབ་པའི་ཤེས་བྱ་མ་ཡིན་པས་དེ་སྐད་
གསུངས་ཀྱང་། བརྗོད་མེད་བསམ་གྱིས་མི་ཁྱབ་པ་མཐའ་བྲལ་ཙམ་དུ་སོ་སོ་རང་
གིས་རིག་པའི་ཡེ་ཤེས་ཀྱི་ཡུལ་ཡིན་པས་མཁྱེན་ཏེ་སྒྲ་གཅན་འཛིན་གྱིས་ཡུམ་ལ་
བསྟོད་པ་ལས། སྨྲ་བསམ་བརྗོད་མེད་ཤེས་རབ་ཕ་རོལ་ཕྱིན། །མ་སྐྱེས་མི་
འགག་ནམ་མཁའི་ངོ་བོ་ཉིད། །སོ་སོ་རང་རིག་ཡེ་ཤེས་སྤྱོད་ཡུལ་བ དུས་
གསུམ་རྒྱལ་བའི་ཡུམ་ལ་ཕྱག་འཚལ་ལོ། ཞེས་གསུངས་པ་ཡིན་ནོ། །ཇི་སྙེད་
པའི་ཡེ་ཤེས་ཀྱི་ཡུལ་མ་དག་པ་རང་མཚན་པ་མི་སྲིད་པའི་ཕྱིར་དེ་གཟིགས་པའི་
ཡེ་ཤེས་མི་སྲིད་པར་ཐལ་ཞེ་ན། བདེན་པ་མེད་ཀྱང་རྫུན་པ་ཡོད་པས་མཁྱེན་ནོ།།
ཤེས་བྱའི་མཐའ་དང་སེམས་ཅན་གྱི་གྲངས་དང་། འཁོར་བའི་ཐོག་མཐའ་མི་
སྲིད་པའི་ཕྱིར། དེ་གཟིགས་པའི་ཡེ་ཤེས་མི་སྲིད་པར་ཐལ་ཞེ་ནའང་། ཤེས་བྱ་
ལ་སྲིད་པ་སངས་རྒྱས་ཀྱིས་མཁྱེན་པར་ཁས་བླངས་ཀྱི་མི་སྲིད་པ་དེ་ཤེས་བྱ་མ་
ཡིན་པས་གཟིགས་པ་མ་ཡིན་ཏེ་རི་བོང་གི་རྭ་བཞིན་ནོ། །དེའང་རྒྱུད་བླ་མའི་
འགྲེལ་པར ཐོག་མེད་གྱུར་ཀྱང་ཐ་མ་དང་ལྡན་པ། །ཞེས་གསུངས་པས།
ནམ་རྣམ་པར་དག་པ་ཐོབ་པ་རྣམས་ཀྱིས་ཉོན་མོངས་པ་ཕྱི་མ་དག་པ་ཡིན་ཏེ།
473

ལེགས་པར་མཁྱེན་པ་ཡིན་ནོ། །ཞེས་གསུངས་པ་ལྟར་རོ།། 597123
གཉིས་པ་རྩོད་པ་སྤོང་བ་ལ། མཁྱེན་དང་སྟོན་པ་མེད་པར་རྩོད་པ་དང་།
ལན་གཉིས་ལས། དང་པོ་ནི། གང་ཚེ་ཞི་བ་དེ་ཉིད་ཡིན་ན་དེ་ལ་བློ་གྲོས་འཇུག་
མི་འགྱུར། །བློ་མ་ཞུགས་པར་ཤེས་བྱའི་ཡུལ་ཅན་ངེས་པར་རིགས་པའང་མ་
ཡིན་ལ། །ཀུན་ནས་ཤེས་མེད་པ་ནི་ཤེས་པར་ཇི་ལྟར་འགྱུར་ཏེ་འགལ་བར་
འགྱུར༑ ༑མཁྱེན་པོ་མེད་པར་ཁྱེད་ཀྱིས་གཞན་ལ་འདི་ལྟའོ་ཞེས་སུ་ཞིག་སྟོན།།
ཞེས་པ་སྟེ། དངོས་སྨྲ་ན་རེ། དབུ་མ་པ་ཁྱེད་ཀྱི་ལུགས་ལ་གང་གི་ཚེ་རང་བཞིན་
གྱིས་ཞི་བ་དེ་ཁོ་ན་ཉིད་ཡིན་ན དེ་ལ་བློ་གྲོས་འཇུག་པར་མི་འགྱུར་ཏེ།
དམིགས་གཏད་ཀྱི་ཡུལ་མེད་པའི་ཕྱིར། བློ་མ་ཞུགས་པར་ཤེས་བྱའི་ཡུལ་ཅན་དུ་
ངེས་པར་རིགས་པའང་མ་ཡིན་ལ། ཡུལ་ཀུན་ནས་ཤེས་པ་མེད་པར་ནི་ཤེས་
པར་ཇི་ལྟར་འགྱུར་ཏེ། མི་འགྱུར་བར་ཐལ་ཡུལ་མ་ཤེས་པ་དང་ཤེས་པར་བཞག་
པ་གཉིས་འགལ་བར་འགྱུར་བའི་ཕྱིར། དེ་ལྟ་ན་དེ་ཁོ་ན་ཉིད་མཁྱེན་པ་པོ་མེད་
པར་འགྱུར་བས་དབུ་མ་པ་ཁྱེད་ཀྱིས་གཞན་ལ་དེ་ཁོ་ན་ཉིད་ཐུགས་སུ་ཆུད་པ་འདི་
ལྟ་བུའོ་ཞེས་སུ་ཞིག་སྟོན་པར་བྱེད་དེ་བྱེད་མི་རིགས་སོ་ཞེ་ན
གཉིས་པ་ལན་ལ། ཡུལ་སྐྱེ་མེད་དུ་རྟོགས་པ་འཐད་ཚུལ་དང་། ཡུལ་
ཡུལ་ཅན་ཐ་དད་དུ་མི་རྟོག་ཀྱང་ཆོས་སྟོན་པར་འཐད་པ་གཉིས་ལས། ཆོ
༩ དང་པོ་ནི། གང་ཚེ་སྐྱེ་མེད་དེ་ཉིད་ཡིན་ཞིང་བློ་ཡང་སྐྱེ་བ་དང་བྲལ་བ།།
དེ་ཚེ་དེ་རྣམ་བརྟེན་ལས་དེ་ཡིས་དེ་ཉིད་རྟོགས་པ་ལྟ་བུ་སྟེ། །ཇི་ལྟར་སེམས་ནི་
474

གང་གི་རྣམ་པ་ཅན་དུ་འགྱུར་བ་དེ་ཡིས་ཡུལ། །དེ་ཡོངས་ཤེས་པ་དེ་བཞིན་ཐ་
སྙད་ཉེ་བར་བརྟེན་ནས་རིགས་པ་ཡིན། །ཞེས་པ་སྟེ། གང་གི་ཚེ་ཆོས་ཐམས་
ཅད་གདོད་ནས་སྐྱེ་བ་མེད་པ་དེ་ཉིད་མཐའ་བཞི་སྤྲོས་པ་དང་བྲལ་བའི་གནས་
ལུགས་ཡིན་ཞིང་། དེ་ཡུལ་དུ་བྱེད་པའི་བློ་ཡང་སྐྱེ་སོགས་དགག་སྒྲུབ་ཀྱི་སྤྲོས་
པའི་འཛིན་སྟངས་ཐམས་ཅད་དང་བྲལ་བ་དེའི་ཚེ་དེ་ཁོ་ན་ཉིད་དེའི་རྣམ་པ་བརྟེན་
པ་སྟེ། ཡུལ་སྤྲོས་པ་དང་བྲལ་བ་བཞིན་ཡུལ་ཅན་ཀྱང་སྤྲོས་པའི་འཛིན་སྟངས་
བྲལ་བ་ཙམ་ལས་ཡུལ་ཅན་དེ་ཡིས་ཡུལ་དེ་ཉིད་རྟོགས་སོ་ཞེས་ཐ་སྙད་བཏགས་
པ་ལྟ་བུ་སྟེ། དངོས་སུ་ན་ཡུལ་ཅན་དེ་དགག་སྒྲུབ་ཀྱི་འཛིན་སྟངས་དང་བྲལ་བའི་
ཕྱིར་ཏེ། དབུ་མ་ཤེས་རབ་ལ་འཇུག་པ་ལས། དགག་སྒྲུབ་གཉིས་ཀ་དགག་
འབའ་ཞིག །དངོས་ལ་དགག་སྒྲུབ་གང་ཡང་མེད། །ཅེས་གསུངས་པ་བཞིན་
ནོ༑༑དེ་ཡང་དཔེ་ཇི་ལྟར་ན་སྔོན་པོ་ལྟ་བུ་འཛིན་པའི་སེམས་ནི་ཡུལ་སྔོན་པོ་གང་
གི་རྣམ་པ་ཅན་དུ་སྐྱེ་བར་གྱུར་པ་ན། སེམས་དེ་ཡིས་ཡུལ་སྔོན་པོ་དེ་ཡོངས་སུ་
ཤེས་སོ་ཞེས་བརྗོད་པ་འཇིག་རྟེན་ན་རབ་ཏུ་གྲགས་པ་དེ་བཞིན་དུ་འདིར་ཡང་
ཡུལ་ཡུལ་ཅན་ཐ་དད་མེད་ཀྱང་འཇིག་རྟེན་རབ་ཏུ་གྲགས་པའི་ཐ་སྙད་ལ་ཉེ་བར་
བརྟེན་ནས་ཡུལ་རིག་པ་དང་རྟོགས་སོ་ཞེས་བརྡ་དོན་ལ་མི་རྨོངས་པའི་ཆེད་དུ་
བཞག་པ་ཡིན་ནོ། །དེ་ཡང་མདོ་སྡེ་པས སྔོ་འཛིན་མིག་ཤེས་དེ་སྔོན་པོའི་
འབྲས་བུར་འདོད་ཅིང༌། སྔོ་འཛིན་མིག་ཤེས་ཀྱི་ཚེ་སྔོན་པོ་མེད་པས་དཔྱད་ན་
སྔོན་པོ་རྟོགས་ཚུལ་མི་འཐད་ཀྱང་སྔོ་འཛིན་མིག་ཤེས་སྔོན་པོའི་རྣམ་ལྡན་དུ་སྐྱེ་བ་
475

ཙམ་ལ་ཡུལ་རྟོགས་པའི་ཐ་སྙད་བྱས་པ་བཞིན། འདིར་ཡང་ཡུལ་སྤྲོས་བྲལ་དང་
དེ་ཉིད་རྟོགས་པའི་བློ་ཐ་དད་དུ་མི་སྣང་ཡང་བློ་སྤྲོས་བྲལ་གྱི་རྣམ་པར་འཛིན་
སྟངས་ཞིག་པ་ཙམ་ལ་སྤྲོས་བྲལ་རྟོགས་པར་བཞག་གོ །དོན་འདི་ལ་དགོངས་
ནས་འཕགས་ཡུལ་གྱི་པཎ་གྲུབ་ཆེན་པོ་ཤནྟི་དེ་བས་ཀྱང་གང་ཚེ་དངོས་དང་
དངོས་མེད་དག །བློ་ཡི་མདུན་ན་མི་གནས་པ །དེ་ཚེ་རྣམ་པ་གཞན་མེད་པར།།
དམིགས་པ་མེད་པར་རབ་ཏུ་ཞི། །ཞེས་གསུངས་པའི་ཕྱིར་རོ།
གཉིས་པ་ལ། དངོས་དང་དཔེ་གཉིས་ལས།
དང་པོ་ནི། དེ་ཡི་ལོངས་སྤྱོད་རྫོགས་སྐུ་བསོད་ནམས་ཀྱིས། །ཟིན་དང་
སྤྲུལ་པ་མཁའ་གཞན་ལས་དེའི་མཐུས། །སྒྲ་གང་ཆོས་ཀྱི་དེ་ཉིད་སྟོན་འབྱུང་བ།།
དེ་ལས་འཇིག་རྟེན་གྱིས་ཀྱང་དེ་ཉིད་རིག །ཅེས་པ་སྟེ། དེ་ལྟར་ཡུལ་སྐྱེ་མེད་དུ་
རྟོགས་པའི་ཡེ་ཤེས་མཐར་ཐུག་པ་བརྙེས་ཚེ་ཆོས་སྟོན་པའི་ཀུན་སློང་རྟོག་པ་མེད་
ཀྱང་ཆོས་སྟོན་པ་མི་འགལ་ཏེ། གཟིགས་པ་མཐར་ཐུག་པ་ཡེ་ཤེས་ཆོས་སྐུ་དེ་ཡི་
བདག་རྐྱེན་ལས་བྱུང་བའི་ངེས་པ་ལྔ་ལྡན་གྱི་གཟུགས་སྐུ་མཐར་ཐུག་པ་ལོངས་
སྤྱོད་རྫོགས་པའི་སྐུ་དང༌། དེ་ཡི་བདག་རྐྱེན་བྱེད་པ་ལས་བྱུང་བའམ་བསོད་
ནམས་ཀྱིས་ཟིན་པའི་དག་མ་དག་གི་གདུལ་བྱ་མཐའ་དག་ལ་སྣང་བའི་མཆོག་གི་
སྤྲུལ་སྐུ་དང་། དེ་བཞིན་དུ་ཤིང་དང་པདྨོ་ལ་སོགས་པའི་སྤྲུལ་པ་དང་། ནམ་
མཁའ་སྟོང་པ་དང་། གཞན་ཡང་སེམས་མེད་བེམ་པོ་སོགས་ལས་ཀྱང་སངས་
རྒྱས་དེའི་མཐུས་སྒྲ་གང་དག་ཆོས་ཀྱི་དེ་ཁོ་ན་ཉིད་སྟོན་པ་བྱུང་བ་དེ་ལས་འཇིག་
476

རྟེན་གྱིས་ཀྱང་དེ་ཁོ་ན་ཉིད་ཀྱི་དོན་རིག་པའམ་རྟོགས་པ་ཡིན་ཏེ སྤྱོད་འཇུག་
ལས༑ ཡིད་བཞིན་ནོར་བུ་དཔག་བསམ་ཤིང་། །ཇི་ལྟར་རེ་བ་ཡོངས་སྐོང་བ།།
དེ་བཞིན་གདུལ་བྱའི་སྨོན་ལམ་གྱི །དབང་གིས་རྒྱལ་བའི་སྐུར་སྣང་ངོ་། །ཞེས་
གསུངས་པ་ལྟར་རོ།
གཉིས་པ་ནི། ཇི་ལྟར་རྫ་མཁན་སྟོབས་ཆེན་ལྡན་པས་འདིར། །ཡུན་
རིང་ཆེས་འབད་པས་བསྐོར་འཁོར་ལོ་ནི །དེའི་རྩོལ་ད་ལྟར་སྐྱེས་པ་མེད་བཞིན་
དུའ ང་༑ ༑འཁོར་ཞིང་བུམ་པ་ལ་སོགས་རྒྱུར་མཐོང་ལྟར། །དེ་བཞིན་ད་ལྟ་སྐྱེས་
རྩོལ་མེད་བཞིན་དུ། །ཆོས་ཀྱི་བདག་ཅན་སྐུ་ཉིད་ལ་བཞུགས་དེའི། །འཇུག་པ་
སྐྱེ་བོའི་དགེ་དང་སྨོན་ལམ་གྱི། །ཁྱད་པར་གྱིས་འཕངས་ལས་ཆེས་བསམ་མི་
ཁྱབ༑ ༑ཅེས་པ་སྟེ སངས་རྒྱས་ལ་འབད་རྩོལ་མེད་བཞིན་དུ་སེམས་ཅན་གྱི་
འགྲོ་དོན་བྱེད་ཚུལ་དཔེ་གཞན་ཡང་ཡོད་དེ། ཇི་ལྟར་རྫ་མཁན་སྟོབས་ཆེན་ལྡན་
པས་འདིར་ཡུན་རིང་ཆེས་འབད་པས་བསྐོར་བའི་འཁོར་ལོ་ནི རྫ་མཁན་དེའི་
རྩོལ་བ་ད་ལྟར་སྐྱེས་པ་མེད་བཞིན་དུའང་འཁོར་ཞིང་བུམ་པ་ལ་སོགས་པའི་རྒྱུར་
མཐོང་བ་ལྟར། དཔེ་དེ་བཞིན་དུ་ད་ལྟ་རྣམ་རྟོག་སྐྱེས་པའི་རྩོལ་བ་མེད་བཞིན་དུ་
ཆོས་ཀྱི་བདག་ཅན་ཡེ་ཤེས་ཀྱི་སྐུ་ཉིད་ལ་བཞུགས་པ་སངས་རྒྱས་ཆོས་སྐུ་དེའི་
ཕྲིན་ལས་ཀྱི་འཇུག་པ་ནི་གདུལ་བྱ་སྐྱེ་བོའི་དགེ་བ་དང་སྔོན་སློབ་པ་ལམ་གྱི་སྨོན་
ལམ་གྱི་ཁྱད་པར་གྱིས་འཕངས་པ་ལས་ཆེས་བསམ་གྱིས་མི་ཁྱབ་པའི་ཚུལ་གྱིས་
འཁོར་བ་མ་སྟོང་བར་དུ་སེམས་ཅན་གྱི་དོན་མཛད་པར་ཤེས་དགོས་ཏེ། སྤྱོད་
477

འཇུག་ལས། དཔེར་ན་ནམ་མཁའ་ལྡིང་གི་ནི། །མཆོད་སྡོང་བསྒྲུབས་ནས་
འདས་གྱུར་པ། །དེ་འདས་ཡུན་རིང་ལོན་ཡང་དེས །དུག་ལ་སོགས་པ་ཞི་བྱེད་
བཞིན༑ ༑བྱང་ཆུབ་སྤྱོད་པས་རྗེས་མཐུན་པས། །རྒྱལ་བའི་མཆོད་སྡོང་བསྒྲུབས་
པ་ཡང༌། །བྱང་ཆུབ་སེམས་དཔའ་མྱ་ངན་ལས་། །འདས་ཀྱང་དོན་རྣམས་
ཐམས་ཅད་མཛད། །ཅེས་གསུངས་པ་བཞིན་ནོ།
གཉིས་པ་འཐོབ་བྱ་བྱང་ཆུབ་ཀྱི་ངོ་བོ་ལ། རྟེན་སྐུའི་རྣམ་གཞག རྟེན་
པ་ཡོན་ཏན་གྱི་ཁྱད་པར་གཉིས་ལས
དང་པོ་ལ་ཆོས་སྐུ་ལོངས་སྐུ་རྒྱུ་མཐུན་པའི་སྐུ་དང་གསུམ་ལས དང་
པོ་ཆོས་སྐུ་ལ་མཚན་ཉིད། དབྱེ་བ། གཞུང་གི་བསྟན་ཚུལ་དང་གསུམ་ལས།
དང་པོ་ནི དག་པ་གཉིས་ལྡན་གྱི་དབྱིངས་དང་ཡེ་ཤེས་གཉིས་སུ་མེད་
པའི་རང་བཞིན་དུ་གྱུར་པ་སྟེ། གྲུབ་མཐའ་མཛོད་ལས། ཆོས་སྐུ་ནི་དབྱིངས་
དང་ཡེ་ཤེས་གཉིས་སུ་མེད་པའི་རང་བཞིན་དྲི་མ་མཐའ་དག་དང་བྲལ་བའི་ཡེ་
ཤེས་རྟོགས་པ་མཐར་ཕྱིན་པ་ནམ་མཁའ་ལྟ་བུ་སྟེ། ཞེས་དང་། སྤྲིངས་ཡིག་
བདུད་རྩི་ཐེག་ལེ་ལས། ཤེས་བྱ་སྤྲོས་བྲལ་དེ་ཉིད་དང༌། །དབྱེར་མེད་ཡེ་ཤེས་
རྣམ་འདྲེས་པ། །དེ་ཉིད་སངས་རྒྱས་ཐམས་ཅད་ཀྱི། །རང་བཞིན་ཆོས་སྐུ་ཞེས་
བྱར་བརྗོད། ཅེས་གསུངས་པའི་ཕྱིར།
གཉིས་པ་ལ་ངོ་བོ་ཉིད་སྐུ་དང་། ཡེ་ཤེས་ཆོས་སྐུ་གཉིས་ལས། དང་པོ་
ཡོད་དེ། སྤངས་པ་མཐར་ཕྱིན་པའི་དབྱིངས་ཀྱི་ཆ་ནས་བཞག་པའི་སྐུ་དེ་ཡིན་
478

པའི་ཕྱིར། གཉིས་པའི་ངོ་བོ་ཡོད་དེ། རྟོགས་པ་མཐར་ཕྱིན་པའི་ཡེ་ཤེས་ཀྱི་ཆ་
ནས་བཞག་པའི་སྐུ་དེ་ཡིན་པའི་ཕྱིར་ཏེ། གྲུབ་མཛོད་ལས། དབྱིངས་དག་
མཉམ་སྟོང་པ་སྐུ་རྣམས་ཀྱི་ཆོས་ཉིད་བྱེད་པའི་ཆ་ནས་ངོ་བོ་ཉིད་ཀྱི་སྐུ་ཞེས་བྱ་ལ།
ཡེ་ཤེས་སྤངས་རྟོགས་མཐར་ཕྱིན་པའི་རིག་པའི་ངོ་བོ་སྟེ་སྡེ་ཚན་ཉི་ཤུ་རྩ་གཅིག་ནི་
རྟོགས་པ་ཡེ་ཤེས་ཆོས་ཀྱི་སྐུ་ཞེས་འདོད་དེ། ཞེས་གསུངས་པའི་ཕྱིར།
གསུམ་པ་ནི། ཤེས་བྱའི་བུད་ཤིང་སྐམ་པོ་མ་ལུས་པ། །བསྲེགས་པས་
ཞི་དེ་རྒྱལ་རྣམས་ཆོས་སྐུ་སྟེ། །དེ་ཚེ་སྐྱེ་བ་མེད་ཅིང་འགག་པ་མེད། །སེམས་
འགག་པ་དེ་སྐུ་ཡིས་མངོན་སུམ་མཛད། །ཅེས་པ་སྟེ གཉིས་སྣང་གི་ཤེས་བྱའི་
བུད་ཤིང་སྐམ་པོ་མ་ལུས་པ་ཡེ་ཤེས་ཀྱི་མེ་ཡིས་བསྲེགས་པས་དབྱིངས་དང་ཡེ་
ཤེས་རོ་གཅིག་ཏུ་གྱུར་པའི་ཞི་བ་དེ་ལ་རྒྱལ་བ་རྣམས་ཀྱི་ཆོས་སྐུ་ཞེས་བྱ་སྟེ དེའི་
ཚེ་བསམ་གྱིས་མི་ཁྱབ་པའི་འཆི་འཕོ་སོགས་ཀྱི་སྐྱེ་བ་དང་འགག་པ་མེད་ཅིང་
ཁམས་གསུམ་གྱིས་བསྡུས་པའི་སེམས་སེམས་བྱུང་གི་རྒྱུ་བ་གཏན་ནས་འགག་
པས་དེ་བཞིན་ཉིད་ལས་སླར་མི་ལྡང་བའི་ཚུལ་གྱིས་ཐུགས་རྟག་ཏུ་མཉམ་པར་མི་
གཞག་པ་མི་མངའ་བའི་ཆོས་སྐུ་དེ་ཉིད། རྟེན་ལོངས་སྤྱོད་རྫོགས་པའི་སྐུ་ཡིས་
མངོན་སུམ་དུ་མཛད་པ་ཡིན་ནོ་ཞེས་ཐ་སྙད་དུ་རྣམ་པར་བཞག་གོ །རང་འགྲེལ་
ལས༑ ཡེ་ཤེས་ཀྱི་རང་བཞིན་ཅན་གྱི་སྐུ་ཤེས་བྱའི་བུད་ཤིང་སྐམ་པོ་མ་ལུས་པ་
བསྲེགས་པ་ལས་ཤེས་བྱ་སྐྱེ་བ་མེད་པ་དང་ལྡན་པར་གྱུར་པ་གང་ཡིན་པ་དེ་ནི་
སངས་རྒྱས་རྣམས་ཀྱི་ཆོས་སྐུའོ། །ཞེས་དང་། དེ་ལྟ་ན་ཡེ་ཤེས་ཀྱི་ཡུལ་དེ་ཁོ་ན་
479

ཉིད་ལ་རྣམ་པ་ཐམས་ཅད་དུ་དེའི་ཡུལ་ཅན་སེམས་དང་སེམས་ལས་བྱུང་བ་
རྣམས་མི་འཇུག་པས་སྐུ་ཁོ་ནས་མངོན་སུམ་དུ་མཛད་པར་ཀུན་རྫོབ་ཏུ་རྣམ་པར་
བཞག་གོ །ཞེས་གསུངས་པ་ལྟར་རོ།
གཉིས་པ་ལོངས་སྤྱོད་རྫོགས་སྐུ་ལའང༌། མཚན་ཉིད། དབྱེ་བ
གཞུང་གི་བསྟན་ཚུལ་གསུམ་ལས།
དང་པོ་ཡོད་དེ། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་པ་དེ་ཡིན་
པའི་ཕྱིར་ཏེ། གྲུབ་མཐའ་མཛོད་ལས། ལོངས་སྤྱོད་རྫོགས་པའི་སྐུ་ནི་འཁོར་
བའི་ཆ་ཀུན་གཞི་ཚོགས་བརྒྱད་དང་བཅས་པ་དབྱིངས་སུ་ནུབ་པའི་སྟོབས་ཀྱི་ཆ་
ནས་བཞག་པའི་གཞིའི་གནས་ལུགས་ཀྱི་སྣང་ཆའི་ཡོན་ཏན་མ་ལུས་པ་རྫོགས་པ་
སྟེ༑ ཞེས་དང་། དེ་ལ་ངེས་པ་ལྔ་ནི་གནས་ངེས་པ་འོག་མིན་སྟུག་པོ་བཀོད་པར།
འཁོར་ངེས་པ་ས་བཅུའི་སེམས་དཔའ་ལ། ཆོས་ངེས་པ་ཐེག་པ་ཆེན་པོ་འབའ་
ཞིག ༑སྟོན་པ་ངེས་པ་རྣམ་པར་སྣང་མཛད་ཀྱིས། དུས་ངེས་པ་རྟག་པ་རྒྱུན་གྱི་
འཁོར་ལོར་ཏེ། ཞེས་དང༌། གནས་ངེས་པ་འོག་མིན་གྱི་གནས་ལ་ངོས་འཛིན་
ཀྱང་དེ་ཉིད་ལས དེའང་ཁམས་གསུམ་ལས་འདས་པའི་གནས་སྟུག་པོ་བཀོད་
པ་ན་སངས་རྒྱས་སོ། །དེ་ཕྱོགས་གང་དུ་ཡོད་ཅེ་ན། རྨི་ལམ་གཉིད་གང་དུ་སོང་
བ་དེར་འོང་གི་འདི་ཁོ་ནར་ཡོད་དོ་ཞེས་མ་ཆད་པ་ལྟར། གང་དུ་སྒྲིབ་པ་མཐའ་
དག་དང་བྲལ་ནས་དབྱིངས་དང་ཡེ་ཤེས་དབྱེར་མེད་དུ་འདྲེས་པ་དེ་ན་ཡོད་དེ
ཆོས་དབྱིངས་བསྟོད་པ་ལས དབང་ཕྱུག་ཆེན་པོའི་གནས་མཆོག་ན། །འོག་
480

མིན་དེ་ཉིད་རྣམ་མཛེས་པ། །ཤེས་པ་གསུམ་པ་གཅིག་ཉིད་དུ། །འདྲེས་པར་གྱུར་
ལ་བདག་སྨྲའོ། །ཞེས་སོགས་གསུངས་པའི་ཕྱིར། དེས་ན་གོང་དུ་འོག་མིན་དུ་
ནི་གང་གི་དོན་དུ་འབད་གྱུར་གོ་འཕང་མཆོག་ཞི་བ། ཞེས་གསུངས་པའི་འོག་
མིན་དང་འདིར་ཀུན་མཁྱེན་ཆེན་པོས་གསུངས་པའི་འོག་མིན་དོན་གཅིག་དང་
དེར་ཡོན་ཏན་མཐའ་དག་མཚུངས་པ་མེད་པར་བརྙེས་པའི་སངས་རྒྱས་དབྱེ་གཞི་
བཞག་ནས།འདིར་སྐུ་གསུམ་དུ་དབྱེ་བ་ཡིན་ནོ། །གཉིས་པ་སྒྲས་བརྗོད་རིགས་
ཀྱིས་དབྱེ་ན། ས་བཅུ་པ་བ་ཁོ་ན་ལ་སྣང་བའི་ལོངས་སྐུ་དང་། ས་བཅུ་ཀ་ལ་སྣང་
བའི་ལོངས་སྐུ་གཉིས་སོ།
༦ གསུམ་པ་ནི། ཞི་སྐུ་དཔག་བསམ་ཤིང་ལྟར་གསལ་གྱུར་ཞིང༌། །ཡིད་
བཞིན་ནོར་བུ་ཇི་བཞིན་རྣམ་མི་རྟོག །འགྲོ་གྲོལ་བར་དུ་འཇིག་རྟེན་འབྱོར་སླད་
རྟག ༑འདི་ནི་སྤྲོས་དང་བྲལ་ལ་སྣང་བར་འགྱུར། །ཞེས་པ་སྟེ། ལོངས་སྤྱོད་
རྫོགས་པའི་སྐུ་འདི་ནི་ཆོས་ཅན། སྤྲོས་པ་ཐམས་ཅད་ཞི་བའི་སྐུ་ཡིན་ཡང་སེམས་
ཅན་གྱི་དོན་དུ་གཟུགས་སྐུར་བཞེངས་པ་ཡིན་ཏེ དཔག་བསམ་གྱི་ཤིང་ལྟར་
འཇིག་རྟེན་གྱི་ཉེར་འཚོ་ཉིད་དུ་ལོངས་སྐུ་ངེས་པ་ལྔ་ལྡན་གྱི་ཚུལ་དུ་གསལ་བར་
གྱུར་ཅིང་ཡིད་བཞིན་ནོར་བུ་ཇི་བཞིན་དུ་རྣམ་པར་མི་རྟོག་པའི་སྒོ་ནས་འགྲོ་བ་
ཐམས་ཅད་མ་གྲོལ་གྱི་བར་དུ་འཇིག་རྟེན་འབྱོར་པའི་སླད་དུ་རྟག་ཏུ་བཞུགས་པ་
ཡིན་པའི་ཕྱིར། ངེས་པ་ལྔ་ལྡན་གྱི་ལོངས་སྐུ་འདི་ཆོས་ཅན། ཁྱོད་སྣང་བའི་
ཡུལ་ཡོད་དེ ཐུགས་རྣམ་པར་རྟོག་པའི་སྤྲོས་པ་ཐམས་ཅད་དང་བྲལ་བའི་ས་
481

བཅུའི་འཕགས་པ་ཁོ་ན་ལ་སྣང་བར་འགྱུར་བའི་ཕྱིར། ཞག་ལ་ཆ་མི་
གསུམ་པ་རྒྱུ་མཐུན་གྱི་སྐུ་བཤད་པ་ལ། སྐུ་དང་བ་སྤུའི་ཁུང་བུར་རང་
གི་སྤྱོད་པ་ཀུན་སྟོན་ཚུལ། གནས་དེར་གཞན་གྱི་སྤྱོད་པ་ཀུན་སྟོན་ཚུལ། བཞེད་
པ་ལ་མངའ་དབང་བསྒྱུར་ཚུལ་གསུམ་ལས
དང་པོ་ནི། ཐུབ་དབང་དུས་གཅིག་ཁོ་ནར་དེའི་རྒྱུ་མཐུན། །གཟུགས་
སྐུ་གཅིག་ལ་རང་གི་སྐྱེ་གནས་སྐབས། །སྔར་འགགས་གསལ་དང་མ་འཆོལ་
བྱུང་ཚུལ་ནི། །མ་ལུས་ཀྱིས་བཀྲ་མཐའ་དག་སྟོན་པར་མཛད། །སངས་རྒྱས་
ཞིང་ཇི་འདྲར་ཐུབ་དབང་དེ་དང་། དེ་དག་སྐུ་སྤྱོད་མཐུ་སྟོབས་ཇི་འདྲ་དང༌།
ཉན་ཐོས་དགེ་འདུན་ཇི་སྙེད་ཇི་ལྟ་དང༌། །བྱང་ཆུབ་སེམས་རྣམས་དེར་གཟུགས་
ཇི་འདྲ་དང༌། །ཇི་འདྲའི་ཆོས་དང་དེར་བདག་ཇི་འདྲ་དང༌། །ཆོས་ཐོས་སྤྱོད་པ་
གང་ལ་སྤྱད་པ་དང༌།སྦྱིན་གང་ཇི་ཙམ་དེ་དག་ལ་ཕུལ་བ། །དེ་དག་མ་ལུས་སྐུ་
གཅིག་ལ་སྟོན་མཛད། །དེ་བཞིན་ཚུལ་ཁྲིམས་བཟོད་བརྩོན་ཏིང་འཛིན་དང༌།།
ཤེས་རབ་སྤྱོད་ཚེ་སྔར་གྱི་གནས་སྐབས་གང་། མ་ཚང་མེད་དེ་དག་ཉིད་སྤྱོད་པ་
ཀུན༑ ༑ སྐུ་ཡི་བ་སྤུའི་ཁུང་བུརའང་གསལ་བར་སྟོན། །ཞེས་པ་སྟེ། སངས་
རྒྱས་བཅོམ་ལྡན་འདས་ཆོས་ཅན། གདུལ་བྱ་གདུལ་བའི་ཆེད་དུ་རང་གི་སྤྱོད་
ཚུལ་ཀུན་སྐུའི་བ་སྤུའི་ཁུང་བུ་རེ་རེར་སྟོན་ནུས་པ་ཡིན་ཏེ། ཐུབ་པའི་དབང་པོས་
དུས་གཅིག་ཁོ་ནར་ལོངས་སྤྱོད་རྫོགས་སྐུ་དེའི་རྒྱུ་མཐུན་གྱི་གཟུགས་སྐུ་གཅིག་ལ་
རང་གི་སྐྱེ་བའི་གནས་སྐབས་སྔར་འགགས་ཟིན་པ་མ་ལུས་པའང་རྣམ་པ་གསལ་
482

བ་གོ་རིམ་མ་འཆོལ་བ་ཇི་ལྟར་སྔར་བྱུང་བའི་ཚུལ་ནི་མ་ལུས་པ་ཆད་ལྷག་མེད་
པའི་ཚུལ་གྱིས་བཀྲ་བའམ་གསལ་བར་མཐའ་དག་སྟོན་པར་མཛད་པའི་ཕྱིར་དང་
དེ་བཞིན་དུ་སངས་རྒྱས་ཀྱི་ཞིང་ཁམས་ཅི་དང་ཇི་འདྲ་བར་ཞིང་དེའི་སྟོན་པ་ཐུབ་
དབང་དེ་དང་དེ་དག་གི་སྐུ་དང་སྤྱོད་པའི་མཐུ་སྟོབས་ཇི་འདྲ་བ་དང་། འཁོར་ཉན་
ཐོས་ཀྱི་དགེ་འདུན་ཇི་སྙེད་ཇི་ལྟ་བ་དང༌། སྟོན་པ་དེའི་འཁོར་བྱང་ཆུབ་སེམས་
དཔའ་རྣམས་ཞིང་དེར་སྐུ་གཟུགས་སྤྱོད་ཚུལ་སོགས་ཇི་འདྲ་བ་དང་། དེར་ཐེག་
པ་ཇི་འདྲའི་ཆོས་དང་། དེར་བདག་ཉིད་རིགས་དང་ཆས་དང་དབང་པོ་སོགས་ཇི་
འདྲ་བ་དང་། ཆོས་ཐོས་ནས་སྤྱོད་པ་གང་ལ་སྤྱོད་པ་དང་། སྦྱིན་པ་གང་ཇི་ཙམ་
སངས་རྒྱས་སྲས་བཅས་དེ་དག་ལ་ཕུལ་བ་དེ་ནི་མ་ལུས་པ་སྐུ་གཅིག་ལ་སྟོན་པར་
མཛད་པ་དང་། དེ་བཞིན་དུ་ཚུལ་ཁྲིམས་བཟོད་པ་བརྩོན་འགྲུས་ཏིང་འཛིན་དང་
ཤེས་རབ་ལ་སྤྱོད་པའི་ཚེ་སྔར་གྱི་གནས་སྐབས་གང་མ་ཚང་བ་མེད་པ་དེ་དག་
དང་༑ སྔོན་གྱི་རང་ཉིད་ཀྱི་སྤྱོད་པ་ཀུན་སྐུ་ཡི་བ་སྤུའི་ཁུང་བུརའང་གསལ་བར་
སྟོན་ནུས་པའི་ཕྱིར་རོ།
གཉིས་པ་ནི། སངས་རྒྱས་གང་དག་འདས་དང་འབྱུང་འགྱུར་གང༌།།
གང་དག་ད་ལྟར་ནམ་མཁའི་མཐར་ཐུག་པར། །གདངས་མཐོན་ཆོས་སྟོན་སྡུག་
བསྔལ་གྱིས་བཟུང་བའི། །འགྲོ་དབུགས་འབྱིན་ཞིང་འཇིག་རྟེན་བཞུགས་པ་
དང༌༑ ༑དང་པོའི་ཐུགས་བཟུང་བྱང་ཆུབ་སྙིང་པོའི་བར །དེ་དག་སྤྱོད་ཀུན་
དངོས་རྣམས་མིག་འཕྲུལ་གྱི། །རང་བཞིན་མཁྱེན་ནས་བདག་བཞིན་བ་སྤུ་ཡི།།
483

ཁུང་བུར་དུས་གཅིག་ལ་ནི་གསལ་བར་སྟོན། །དེ་བཞིན་དུས་གསུམ་བྱང་ཆུབ་
སེམས་དཔའ་དང་། །རང་རྒྱལ་འཕགས་པ་ཉན་ཐོས་མ་ལུས་ཀྱི། །སྤྱོད་དང་དེ་
ལྷག་སྐྱེ་བོའི་གནས་སྐབས་ནི། །ཐམས་ཅད་བ་སྤུའི་ཁུང་བུར་གཅིག་ཚེ་སྟོན།།
ཞེས་པ་སྟེ། རྒྱུ་མཐུན་གཟུགས་སྐུ་ཆོས་ཅན། གཞན་གྱི་སྤྱོད་ཚུལ་ཀུན་སྐུའི་བ་
སྤུ་ཁུང་བུ་རེ་རེར་སྟོན་ནུས་པ་ཡིན་ཏེ། སངས་རྒྱས་གང་དག་འདས་པ་དང་
འབྱུང་བར་གྱུར་པ་གང་དང་གང་དག་ད་ལྟར་ནམ་མཁའི་མཐར་ཐུག་པར་
གསུང་གི་གདངས་མཐོན་པོས་ཆོས་སྟོན་པས་སྡུག་བསྔལ་གྱིས་བཟུང་བའི་འགྲོ་
བ་རྣམས་ལ་བདེ་བའི་དབུགས་འབྱིན་ཞིང་འཇིག་རྟེན་ན་བཞུགས་པ་དང་། དང་
པོའི་ཐུགས་བསྐྱེད་པ་ནས་བཟུང་སྟེ་བྱང་ཆུབ་སྙིང་པོའི་བར་དུ་སངས་རྒྱས་དེ་
དག་གི་སྤྱོད་པ་ཀུན་དངོས་པོ་རྣམས་མིག་འཕྲུལ་གྱི་རང་བཞིན་དུ་མཁྱེན་ནས་
བདག་གི་སྤྱོད་ཚུལ་སྟོན་པ་དེ་བཞིན་དུ་བ་སྤུའི་ཁུང་བུར་དུས་གཅིག་ལ་ནི་གསལ་
བར་སྟོན་པའི་ཕྱིར་དང་། དེ་བཞིན་དུ་དུས་གསུམ་གྱི་བྱང་ཆུབ་སེམས་དཔའ་
དང་༑ རང་རྒྱལ་འཕགས་པ་དང་ཉན་ཐོས་མ་ལུས་ཀྱི་སྤྱོད་པ་དང་། དེ་དག་གི་
ལྷག་མ་སོ་སོ་སྐྱེ་བོའི་གནས་སྐབས་ནི་ཐམས་ཅད་བ་སྤུའི་ཁུང་བུར་དུས་གཅིག་
གི་ཚེ་སྟོན་པའི་ཕྱིར་རོ། །
གསུམ་པ་ནི། དག་པ་འདི་ནི་བཞེད་པ་འཇུག་པ་ཡིས། །རྡུལ་གཅིག་
ཡུལ་ལ་མཁས་གཏུགས་འཇིག་རྟེན་དང་།འཇིག་རྟེན་མཐའ་ཡས་ཕྱོགས་ཁྱབ་
རྡུལ་སྟོན་མོད། །རྡུལ་རགས་མི་འགྱུར་འཇིག་རྟེན་ཕྲ་མི་འགྱུར། རྣམ་རྟོག་མི་
484

མངའ་ཁྱོད་ཀྱིས་སྲིད་མཐའི་བར། །སྐད་ཅིག་དེ་རེ་རེ་ལ་སྤྱོད་སྣ་ཚོགས། །ཇི་
སྙེད་སྟོན་པ་དེ་སྙེད་འཛམ་བུ་གླིང༌། །མ་ལུས་རྡུལ་གང་དེ་སྙེད་ལ་གྲངས་མེད།།
ཅེས་པ་སྟེ། རྒྱུ་མཐུན་གཟུགས་སྐུ་ཆོས་ཅན། བཞེད་པ་ཕུན་ཚོགས་ལ་མངའ་
དབང་བསྒྱུར་བ་ཡིན་ཏེ། དག་པ་རྒྱུ་མཐུན་གཟུགས་སྐུ་འདི་ནི་བཞེད་པ་ཙམ་
གྱིས་དེ་ལྟར་འཇུག་པ་ཡིས་རྡུལ་གཅིག་གི་ཡུལ་ལ་ནམ་མཁའི་མཐས་གཏུགས་
པའི་འཇིག་རྟེན་སྟོན་པ་དང༌། འཇིག་རྟེན་མཐའ་ཡས་པའི་ཕྱོགས་ཐམས་ཅད་
རྡུལ་ཕྲ་རབ་གཅིག་གིས་ཁྱབ་པ་སྟོན་མོད་ཀྱི་རྡུལ་དེ་རགས་པར་ཡང་མི་འགྱུར་
ཞིང་འཇིག་རྟེན་ཕྲ་བར་ཡང་མི་འགྱུར་བའི་ཕྱིར་དང་། རྣམ་རྟོག་མི་མངའ་བ་ཐུབ་
པ་ཁྱོད་ཀྱིས་སྲིད་པའི་མཐའི་བར་དུ་སྐད་ཅིག་མ་དེ་རེ་རེ་ལ་སྤྱོད་པ་སྣ་ཚོགས་ཇི་
སྙེད་སྟོན་པ་དེའི་གྲངས་འདྲ་བ་དེ་ཉིད་འཛམ་བུའི་གླིང་མ་ལུས་པའི་རྡུལ་གང་
ཡིན་པ་དེ་ཉིད་ལ་གྲངས་མེད་པ་ཡིན་ནོ། །ཞེས་རྒྱུ་མཐུན་གཟུགས་སྐུས་སྲིད་
མཐའི་བར་སྐད་ཅིག་རེ་རེ་ལ་སྤྱོད་པ་སྣ་ཚོགས་ཇི་སྙེད་སྟོན་པའི་གྲངས་དེ་འཛམ་
བུའི་གླིང་མ་ལུས་པའི་རྡུལ་གྱི་གྲངས་ཀྱིས་བགྲང་དུ་མེད་པའི་དོན་ཡིན་ནོ། །རྒྱུ་
མཐུན་པའི་གཟུགས་སྐུ་དེ་ལ་ལོངས་སྐུ་དང་སྤྲུལ་སྐུ་གཉིས་ཀའི་ཆ་ཡོད་པར་
སེམས་སོ། །སྤྲུལ་སྐུ་འོག་ཏུ་བཤད་པར་བྱའོ། །
གཉིས་པ་ཡོན་ཏན་བཤད་པ་ལ། ཡོན་ཏན་གྱི་གཙོ་བོ་སྟོབས་བཅུ་བཤད་
པ༑ ཡོན་ཏན་ཀུན་བརྗོད་མི་ནུས་པའི་ཚུལ། ཡོན་ཏན་དེ་དག་བཤད་པའི་ཕན་
ཡོན་དང་གསུམ་ལས། དང་པོ་ལ་བསྟན་བཤད་གཉིས་ལས།
;485

དང་པོ་ནི། གནས་དང་གནས་མིན་མཁྱེན་སྟོབས་དང༌། །དེ་བཞིན་
ལས་རྣམ་སྨིན་བློ་དང༌། །མོས་པ་སྣ་ཚོགས་ཐུགས་ཆུད་དང༌། །སྣ་ཚོགས་
ཁམས་ནི་མཁྱེན་སྟོབས་དང༌།དེ་བཞིན་དབང་མཆོག་མཆོག་མ་ཡིན།
མཁྱེན་དང་ཐམས་ཅད་དུ་འགྲོ་དང༌། །བསམ་གཏན་རྣམ་ཐར་ཏིང་འཛིན་དང༌།།
སྙོམས་པར་འཇུག་སོགས་བློ་སྟོབས་དང་། །སྔོན་གནས་དྲན་པ་མཁྱེན་པ་དང་།།
དེ་བཞིན་འཆི་འཕོ་སྐྱེ་བློ་དང༌།ཟག་རྣམས་ཟད་པ་མཁྱེན་སྟོབས་ཏེ། །སྟོབས་
ནི་བཅུ་པོ་འདི་དག་གོ །ཞེས་པས་མདོར་བསྟན་ནས།
གཉིས་པ་ལ་སྟོབས་བཅུ་ལས། དང་པོ་གནས་དང་གནས་མིན་མཁྱེན་
པའི་སྟོབས་ནི། རྒྱུ་གང་ཞིག་ལས་གང་ཞིག་ངེས་པར་སྐྱེ་འགྱུར་བ །དེ་ནི་དེ་ཡི་
གནས་སུ་དེ་མཁྱེན་རྣམས་ཀྱིས་གསུངས། །བཤད་པ་ལས་བཟློག་གནས་མིན་
ཤེས་བྱ་མཐའ་ཡས་པ། །མཁྱེན་པ་ཐོགས་པ་སྤངས་པ་དེ་ནི་སྟོབས་སུ་བཤད།།
ཅེས་པ་སྟེ། རྒྱུ་དགེ་བ་ལྟ་བུ་གང་ཞིག་ལས་འབྲས་བུ་བདེ་བ་ལྟ་བུ་གང་ཞིག་ངེས་
པར་སྐྱེ་བར་གྱུར་པའི་རྒྱུ་དེ་ནི་འབྲས་བུ་དེའི་གནས་སུ་དེ་ཇི་ལྟ་བ་བཞིན་མཁྱེན་
པའི་སངས་རྒྱས་རྣམས་ཀྱིས་གསུངས་ཤིང་བཤད་མ་ཐག་པ་ལས་བཟློག་སྟེ།
རྒྱུ་དགེ་སྡིག་ལས་རིམ་པ་བཞིན་འབྲས་བུ་སྡུག་བསྔལ་དང་བདེ་བ་འབྱུང་བ་
གནས་མིན་པ་སྟེ་ཤེས་བྱ་མཐའ་ཡས་པ་མཁྱེན་པ་ཐོགས་པ་སྤངས་པ་དེ་ནི་
སྟོབས་སུ་བཤད་དོ། །
གཉིས་པ་ལས་ཀྱི་རྣམ་སྨིན་མཁྱེན་པའི་སྟོབས་ནི འདོད་དང་མི་འདོད་
486

དེ་ལས་བཟློག་དང་ཟད་དངོས་ཀྱི། །ལས་དང་དེ་ཡི་རྣམ་སྨིན་ཤིན་ཏུ་སྣ་ཚོགས་
ལའང༌༑ ༑མཁྱེན་པ་ནུས་མཐུ་ཐོགས་མེད་སོ་སོར་འཇུག་འགྱུར་བ། དུས་
གསུམ་ཤེས་བྱ་ཁྱབ་མཛད་དེ་ནི་སྟོབས་སུ་འདོད།།ཅེས་པ་སྟེ། འདོད་པའི་ལས་
རྣམ་སྨིན་ཡིད་དུ་འོང་བ་དང་། མི་འདོད་པའི་ལས་རྣམ་སྨིན་ཡིད་དུ་མི་འོང་བ་
དང་༑ དེ་དག་ལས་བཟློག་པ་མཐའ་གཅིག་ཏུ་དགེ་མི་དགེ་མ་ཡིན་པའི་འདྲེས་མ་
དང་༑ ཟག་བཅས་ཀྱི་ལས་ཟད་པར་བྱེད་པའི་ཟག་མེད་དངོས་ཀྱི་ལས་དང་། དེ་
ཡི་འབྲས་བུ་རྣམ་པར་སྨིན་པ་ཤིན་ཏུ་སྣ་ཚོགས་པ་ལའང་མཁྱེན་པ་ནུས་མཐུ་
ཐོགས་མེད་དུ་སོ་སོར་འཇུག་པར་འགྱུར་བ་དེ་ཡང་དུས་གསུམ་གྱི་ཤེས་བྱ་ཀུན་
ལ་ཁྱབ་པར་མཛད་པའི་མཁྱེན་པ་དེ་ནི་སྟོབས་སུ་འདོད་དོ། །
གསུམ་པ་མོས་པ་སྣ་ཚོགས་མཁྱེན་པའི་སྟོབས་ནི འདོད་ཆགས་
སོགས་ཀྱིས་འབྱུང་བའི་སྟོབས་ཀྱིས་འདོད་པ་ནི། །ཤིན་ཏུ་སྣ་ཚོགས་དམན་
འབྲིང་གང་ཡང་ཁྱད་འཕགས་འདོད །དེ་ལས་གཞན་རྣམས་ཀྱིས་གཡོགས་
མོས་ལའང་མཁྱེན་པ་ནི། །དུས་གསུམ་འགྲོ་བ་མ་ལུས་ཁྱབ་པ་སྟོབས་ཞེས་བྱ།།
ཞེས་པ་སྟེ།འདོད་ཆགས་སོགས་ཉོན་མོངས་རྣམས་དང་དད་པ་སོགས་དགེ་བ་
རྣམས་ཀྱིས་འབྱུང་བའི་རང་རང་གི་ས་བོན་སྟོབས་ཀྱིས་འབྲས་བུ་འདོད་པའམ་
མོས་པ་ནི་ཤིན་ཏུ་སྣ་ཚོགས་པ་དམན་པ་དང་འབྲིང་དང་གང་ཡང་ཁྱད་འཕགས་
སུ་འདོད་པ་དང་། དེ་ལས་གཞན་པའི་སྤྱོད་པ་རྣམས་ཀྱིས་གཡོགས་པའི་མོས་པ་
ཅན་རྣམས་ལའང་ཇི་ལྟ་བ་བཞིན་མཁྱེན་པ་ནི་དུས་གསུམ་གྱི་འགྲོ་བ་མ་ལུས་ཁྱབ་
487

པའམ་མཐའ་དག་མཁྱེན་པ་ནི་སྟོབས་ཞེས་བྱའོ། །
3 བཞི་པ་ཁམས་སྣ་ཚོགས་མཁྱེན་པའི་སྟོབས་ནི། སངས་རྒྱས་ཁམས་
ཀྱི་རྣམ་པར་དབྱེ་ལ་མཁས་རྣམས་ཀྱིས །མིག་སོགས་རྣམས་ཀྱི་རང་བཞིན་
གང་དེ་ཁམས་སུ་གསུང༌།རྫོགས་པའི་སངས་རྒྱས་རྣམས་ཀྱི་མཁྱེན་པ་མཐའ་
ཡས་ཤིང་། །རྣམ་ཀུན་ཁམས་ཀྱི་ཁྱད་པར་ལ་འཇུག་སྟོབས་སུ་འདོད། །ཅེས་པ་
སྟེ༑ སངས་རྒྱས་ཁམས་ཀྱི་རྣམ་པར་དབྱེ་བ་ལ་མཁས་པ་རྣམས་ཀྱིས་མིག་ལ་
སོགས་པ་རྣམས་ཀྱི་རང་བཞིན་གང་ནང་སྟོང་པ་ཉིད་དང་ཕྱི་སྟོང་པ་ཉིད་སོགས་
ཕྱི་ནང་གི་ཆོས་མ་ལུས་པ་དེ་དག་ཁམས་སུ་གསུངས་པའི་རབ་ཏུ་དབྱེ་བ་དུ་མ་ལ་
རྫོགས་པའི་སངས་རྒྱས་རྣམས་ཀྱི་མཁྱེན་པ་མཐའ་ཡས་ཤིང་ཚད་བཟུང་དུ་མེད་
པའི་རྣམ་པ་ཀུན་གྱི་ཁམས་ཀྱི་ཁྱད་པར་ལ་འཇུག་པ་ནི་སྟོབས་སུ་འདོད་དོ།
ལྔ་པ་དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་ནི།
ཀུན་ཏུ་རྟོག་སོགས་ཆེས་རྣོ་ཉིད་ནི་མཆོག་བཞེད་ལ། །འབྲིང་གནས་སྐབས་དང་
རྟུལ་ཉིད་མཆོག་མིན་པར་བཤད་དང་། །མིག་ལ་སོགས་དང་ཕན་ཚུན་སྒྲུབ་ནུས་
ཆུབ་པ་ལ། །རྣམ་པ་ཐམས་ཅད་མཁྱེན་པ་ཆགས་མེད་སྟོབས་སུ་གསུངས། །
ཞེས་པ་སྟེ། རང་རང་གི་ཡུལ་ལ་དབང་དུ་བྱེད་པའི་ཕྱིར། ཀུན་ཏུ་རྟོག་སོགས་
ཀུན་ནས་ཉོན་མོངས་པའི་ཕྱོགས་ཀྱི་དབང་པོ་དང་དད་པ་ལ་སོགས་པ་རྣམ་བྱང་
ཕྱོགས་ཀྱི་དབང་པོ་ཆེས་རྣོན་པོ་ཉིད་ནི་མཆོག་ཏུ་བཞེད་ལ། འབྲིང་གི་གནས་
སྐབས་དང་བརྟུལ་བ་ཉིད་མཆོག་མིན་པར་བཤད་པ་དང་། མིག་ལ་སོགས་པའི་
1488

དབང་པོ་ཉེར་གཉིས་ཀྱི་ངོ་བོ་དང་། དེ་དག་ཕན་ཚུན་ཀུན་རྫོབ་ཏུ་འབྲས་བུ་སྒྲུབ་
པར་ནུས་ཤིང་དོན་དུ་དེ་དག་གི་ངོ་བོ་སྟོང་ཉིད་དམ་བྱང་ཆུབ་པ་ལ་རྣམ་པ་ཐམས་
ཅད་མཁྱེན་པ་ཆགས་ཐོགས་མེད་པའི་སྟོབས་སུ་གསུངས་སོ། །
དྲུག་པ་ཀུན་ཏུ་འགྲོ་བའི་ལམ་མཁྱེན་པའི་སྟོབས་ནི། ལམ་འགའ་རྒྱལ་
བ་ཉིད་དང་འགའ་ཞིག་རང་རྒྱལ་གྱི། །བྱང་ཆུབ་དང་ནི་ཉན་ཐོས་བྱང་ཆུབ་ཡི་
དྭགས་དང༌། །དུད་འགྲོ་ལྷ་མི་རྣམས་དང་དམྱལ་བ་སོགས་འགྲོ་བ། དེ་ལ་
མཁྱེན་པ་ཆགས་མེད་མཐའ་ཡས་སྟོབས་སུ་འདོད། །ཅེས་པ་སྟེ། སྟོང་ཉིད་
སྙིང་རྗེ་ཟུང་དུ་འཇུག་པའི་ལམ་འགའ་རྒྱལ་བ་ཉིད་དུ་འགྲོ་བའི་ལམ་དང་བདག་
མེད་ཕྱེད་གཉིས་རྟོགས་པའི་ལམ་འགའ་ཞིག་རང་རྒྱལ་གྱི་བྱང་ཆུབ་དང་ནི།
གང་ཟག་གི་བདག་མེད་ཙམ་རྟོགས་པ་ནི་ཉན་ཐོས་ཀྱི་བྱང་ཆུབ་ཏུ་འགྲོ་བའི་ལམ་
དང་༑ དུག་གསུམ་གྱི་ཀུན་ནས་སློང་བ་ཡི་དྭགས་དང་དུད་འགྲོ་དང་། ཟག་
བཅས་ཀྱི་དགེ་བ་མཐོ་རིས་ལྷ་དང་མི་རྣམས་ཀྱི་དང༌། མི་དགེ་བ་སྟོབས་ཆེ་བ་
དམྱལ་བ་སོགས་སུ་འགྲོ་བའི་ལས་ལམ་སྣ་ཚོགས་པ་དེ་ལ་མཁྱེན་པ་ཆགས་
ཐོགས་སྤངས་ཏེ་འཇུག་པ་མཐའ་ཡས་པ་དེ་ནི་སྟོབས་སུ་འདོད་དོ།
བདུན་པ་བསམ་གཏན་དང་རྣམ་ཐར་སོགས་མཁྱེན་པའི་སྟོབས་ནི།
འཇིག་རྟེན་མཐའ་ཡས་རྣལ་འབྱོར་བྱེ་བྲག་ལ་ཐ་དད། །བསམ་གཏན་རྣམ་ཐར་
བརྒྱད་ཀ་ཞི་གནས་གང་དག་དང༌། །སྙོམས་འཇུག་ཁྱད་པར་གང་དག་གཅིག་
དང་བརྒྱད་གྱུར་པ། །དེ་ལ་མཁྱེན་པ་ཐོགས་མེད་འདི་ནི་སྟོབས་སུ་བཤད།
489

ཅེས་པ་སྟེ། འཇིག་རྟེན་མཐའ་ཡས་པ་ན་བཞུགས་པའི་རྣལ་འབྱོར་པའི་བྱེ་བྲག་
མཐའ་ཡས་པ་ལ། ཐ་དད་པའི་བསམ་གཏན་དང་རྣམ་པར་ཐར་པ་བརྒྱད་གང་
དག་དང༌། ཞི་གནས་གང་དག་དང༌། སྙོམས་འཇུག་གི་ཁྱད་པར་གང་དག་
འགོག་སྙོམས་གཅིག་དང་བསམ་གཟུགས་བརྒྱད་དེ་སྙོམས་འཇུག་དགུར་གྱུར་
པ་དེ་ལ་མཁྱེན་པ་ཆགས་ཐོགས་མེད་པ་འདི་ནི་སྟོབས་སུ་བཤད་དོ།
བརྒྱད་པ་སྔོན་གནས་རྗེས་དྲན་མཁྱེན་པའི་སྟོབས་ནི། ཇི་སྲིད་གཏི་མུག་
དེ་སྲིད་སྲིད་གནས་འདས་བདག་དང་། །སེམས་ཅན་གཞན་རེ་རེ་ཡི་སྲིད་པའི་
སེམས་ཅན་ནི། །ཇི་སྙེད་དེ་སྙེད་མཐའ་ཡས་གཞིར་བཅས་ཡུལ་ཕྱོགས་དང༌།།
བཅས་རྣམས་ལ་བློ་གང་དང་གང་ཡིན་སྟོབས་སུ་བཤད། །ཅེས་པ་སྟེ ཇི་སྲིད་
དུ་གཏི་མུག་ཡོད་པ་དེ་སྲིད་དུ་སྲིད་པར་གནས་པ་ན་འདས་པའི་དུས་སུ་བདག་
དང་སེམས་ཅན་གཞན་རེ་རེ་ཡི་སྲིད་པའི་སེམས་ཅན་ནི་ཇི་སྙེད་པ་དེ་སྙེད་མཐའ་
ཡས་པའི་ས་གཞིར་གནས་བཅས་པའི་ཡུལ་ཕྱོགས་དང་བཅས་པ་རྣམས་ལ་
མཁྱེན་པའི་བློ་གང་དང་གང་ཡིན་པ་ཐོགས་མེད་དུ་འཇུག་པ་འདི་ནི་སྟོབས་སུ་
བཤད་དོ།
༩ དགུ་པ་འཆི་འཕོ་བ་མཁྱེན་པའི་སྟོབས་ནི། སེམས་ཅན་རྣམས་ཀྱི་
སེམས་ཅན་རེ་རེའི་འཆི་འཕོ་དང༌། ། སྐྱེ་གང་འཇིག་རྟེན་ལ་གནས་ནམ་མཁའི་
མཐར་ཐུག་དང༌།བཀྲ་མང་དེ་ལ་མཁྱེན་པ་དུས་དེར་འཇུག་པ་ཡིས། །མ་
ཆགས་རྣམ་ཀུན་ཡོངས་དག་མཐའ་ཡས་སྟོབས་སུ་འདོད །ཅེས་པ་སྟེ།
490

སེམས་ཅན་རྣམས་ཀྱི་སེམས་ཅན་རེ་རེའི་འཆི་འཕོ་བ་དང་།སྐྱེ་བ་གང་དང་གང་
ཡིན་པ་ཐམས་ཅད་འཇིག་རྟེན་གྱི་ཁམས་ལ་གནས་པ་ནམ་མཁའི་མཐར་ཐུག་པ་
དང་ལས་སྣ་ཚོགས་ཀྱིས་བསྐྲུན་པའི་བཀྲ་ཞིང་གྲངས་མང་བ་དེ་ཐམས་ཅད་ལ་
མཁྱེན་པ་དུས་སྐད་ཅིག་གཅིག་ལ་དེར་འཇུག་པ་ཡིས་མ་ཆགས་ཐོགས་མེད་རྣམ་
ཀུན་ཡོངས་སུ་དག་པ་མཐའ་ཡས་པ་མཁྱེན་པ་འདི་ནི་སྟོབས་སུ་འདོད་དོ།
བཅུ་པ་ཟག་ཟད་མཁྱེན་པའི་སྟོབས་ནི། རྣམ་ཀུན་མཁྱེན་པའི་སྟོབས་
ཀྱིས་མྱུར་དུ་རྒྱལ་རྣམས་ཀྱི། །ཉོན་མོངས་དག་ནི་བག་ཆགས་དང་བཅས་འཇིག་
འགྱུར་དང༌། །སློབ་མ་ལ་སོགས་ཉོན་མོངས་བློ་ཡིས་འགོག་པ་གང༌། །དེ་ལ་
མཁྱེན་པ་ཆགས་མེད་མཐའ་ཡས་སྟོབས་སུ་འདོད། །ཅེས་པ་སྟེ། ཤེས་བྱའི་
རྣམ་པ་ཀུན་མཁྱེན་པའི་སྟོབས་ཀྱིས་མྱུར་དུ་སྐད་ཅིག་གཅིག་ལ་རྒྱལ་བ་རྣམས་ཀྱི་
ཉོན་མོངས་དེ་དག་ནི་བག་ཆགས་དང་བཅས་པ་འཇིག་སྟེ་སྤངས་པར་གྱུར་པ་
དང༌༑ སློབ་མ་ཉན་ཐོས་དང་ལ་སོགས་པ་རང་རྒྱལ་རྣམས་ཀྱིས་ཉོན་སྒྲིབ་ཟག་
མེད་ཀྱི་བློ་ཡིས་འགོག་པ་གང་ཡིན་པ་དེ་ལ་ཆགས་ཐོགས་མེད་པར་མཐའ་ཡས་
པར་འཇུག་པ་དེ་ནི་སྟོབས་སུ་འདོད་དོ།
གཉིས་པ་ཡོན་ཏན་དེ་དག་བརྗོད་མི་ནུས་པའི་ཚུལ་ནི། ནམ་མཁའ་མེད་
པས་འདབ་ཆགས་ལྡོག་པར་མི་འགྱུར་གྱི། །འདིར་ནི་རང་མཐུ་ཟད་པས་ལྡོག་
པར་འགྱུར་དེ་བཞིན། །སློབ་མ་དང་བཅས་སངས་རྒྱས་སྲས་རྣམས་སངས་རྒྱས་
ཀྱི༑ ༑ཡོན་ཏན་མཁའ་ལྟར་མཐའ་ཡས་མ་བརྗོད་ལྡོག་པར་འགྱུར། །དེ་ཕྱིར་
491

བདག་འདྲས་ཁྱོད་ཡོན་འདི་དག་ཅི། །ཤེས་པ་དང་ནི་བརྗོད་པར་ནུས་འགྱུར་
རམ༑ ༑འོན་ཀྱང་དེ་དག་འཕགས་པ་ཀླུ་སྒྲུབ་ཀྱིས། །བཤད་ཕྱིར་དོགས་སྤངས་
ཅུང་ཟད་ཙམ་ཞིག་སྨྲས། །ཞེས་པ་སྟེ། ནམ་མཁའ་མེད་པས་འདབ་ཆགས་ཀྱི་
དབང་པོ་མཁའ་ལྡིང་ལྡོག་པར་མི་འགྱུར་གྱི། འདིར་ནི་རང་གི་གཤོག་རྩལ་གྱི་
ནུས་མཐུ་ཟད་པས་ལྡོག་པར་འགྱུར་བ་དེ་བཞིན་དུ། སློབ་མ་ཉན་ཐོས་དང་བཅས་
པའི་རང་རྒྱལ་དང༌། སངས་རྒྱས་ཀྱི་སྲས་བྱང་ཆུབ་སེམས་དཔའ་ས་ཆེན་པོ་
ལ་གནས་པ་རྣམས་ཀྱིས་ཀྱང་སངས་རྒྱས་ཀྱི་ཡོན་ཏན་ནམ་མཁའ་ལྟར་མཐའ་
ཡས་པ་མ་བརྗོད་པར་ལྡོག་པར་གྱུར་གྱི་སངས་རྒྱས་ཀྱི་ཡོན་ཏན་ཟད་པས་ནི་མ་
ཡིན་ནོ། །དེའི་ཕྱིར་ཟླ་བ་གྲགས་པ་བདག་འདྲ་བས་སངས་རྒྱས་ཁྱེད་ཀྱི་ཡོན་ཏན་
འདི་དག་ཅི་ཤེས་པ་དང་ནི་བརྗོད་པར་ནུས་པར་འགྱུར་རམ་སྟེ་མི་འགྱུར་རོ།
འོན་ཀྱང་བཤད་མ་ཐག་པའི་ཡོན་ཏན་དེ་དག་ནི་འཕགས་པ་ཀླུ་སྒྲུབ་ཀྱིས་རྒྱལ་
བའི་དགོངས་པ་རང་སྟོབས་ཀྱིས་ལེགས་པར་བཤད་པའི་ཕྱིར་དེའི་རྗེས་སུ་
བདག་གིས་ཀྱང་ཐེ་ཚོམ་གྱི་དོགས་པ་སྤངས་ཏེ་ཅུང་ཟད་ཙམ་ཞིག་སྨྲས་པ་ཡིན་
ནོ༑ ༑
གསུམ་པ་ཡོན་ཏན་དེ་དག་ཤེས་པའི་ཕན་ཡོན་ནི། ཟབ་མོ་སྟོང་པ་ཉིད་
ཡིན་ཏེ ། ཡོན་ཏན་གཞན་རྣམས་རྒྱ་ཆེ་བའོ། །ཟབ་དང་རྒྱ་ཆེའི་ཚུལ་ཤེས་པས།།
ཡོན་ཏན་འདི་དག་འཐོབ་པར་འགྱུར། །ཞེས་པ་སྟེ། སངས་རྒྱས་ཀྱི་ཡོན་ཏན་
ཐམས་ཅད་བསྡུས་ན་གཉིས་སུ་བསྡུ་སྟེ། ཟབ་མོ་སྟོང་པ་ཉིད་ཆོས་དབྱིངས་ཇི་ལྟ་
492

བ་བཞིན་མངོན་དུ་གྱུར་པ་ཆོས་སྐུའི་ཡོན་ཏན་ཡིན་ཏེ། དེ་ལས་ཡོན་ཏན་གཞན་
ལོངས་སྐུ་དང་རྒྱུ་མཐུན་པའི་སྐུའི་ཡོན་ཏན་རྣམས་ནི་རྒྱ་ཆེ་བའི་ཡོན་ཏན་ཡིན་
པར་རིག་པར་བྱའོ། །ཟབ་པ་སྟོང་པ་ཉིད་དང་རྒྱ་ཆེ་བ་ཕར་ཕྱིན་དྲུག་གི་ཚུལ་ཇི་
ལྟ་བ་བཞིན་ཤེས་ནས་མཉམ་གཞག་ཏུ་སྤྲོས་བྲལ་ནམ་མཁའ་ལྟ་བུ་དང༌རྗེས་
ཐོབ་ཏུ་འཁོར་གསུམ་མི་རྟོག་པའི་སྒོ་ནས་ཕར་ཕྱིན་དྲུག་གིས་བསྡུས་པའི་རྒྱལ་
སྲས་ཀྱིས་སྤྱོད་པ་རླབས་པོ་ཆེ་ལ་བསླབས་པས། སྤྱིར་ས་བཅུའི་ཡོན་ཏན་དང་
བྱེ་བྲག་སངས་རྒྱས་ཀྱི་ཡོན་ཏན་འདི་དག་ཐོབ་པར་འགྱུར་ཏེ། གོང་དུ་ཟབ་ཅིང་
རྒྱ་ཆེའི་ཚུལ་ལ་མཁས་པའི་སྐྱེ་བོས་ནི། །རིམ་གྱིས་རབ་ཏུ་དགའ་བའི་ས་ནི་ཐོབ་
འགྱུར་བས། །སོགས་གསུངས་པ་ལྟར་རོ།
གསུམ་པ་བྱང་ཆུབ་བརྙེས་ནས་སྤྲུལ་པས་གཞན་དོན་མཛད་ཚུལ་ལ །
སྟོན་པ་མཆོག་གི་སྤྲུལ་སྐུའི་རྣམ་ཐར་སྟོན་པ། བསྟན་པ་མཐར་ཐུག་ཐེག་པ་
གཅིག་ཏུ་སྒྲུབ་པ། སྟོན་པ་བྱང་ཆུབ་པ་དང་བཞུགས་པའི་དུས་ཀྱི་སྒོ་ནས་ཚད་
མེད་པར་བསྟན་པ་དང་གསུམ་ལས།
དང་པོ་ལ། མཚན་ཉིད། དབྱེ་བ། གཞུང་གིས་བསྟན་ཚུལ་དང་
གསུམ་ལས། དང་པོ་ཡོད་དེ། གདུལ་བྱ་དག་མ་དག་གཉིས་ཀ་ལ་སྣང་
བའི་གཟུགས་སྐུ་དེ་ཡིན་པའི་ཕྱིར།
གཉིས་པ་ཡོད་དེ། མདོ་རྒྱན་ལས། བཟོ་དང་སྐྱེ་དང་བྱང་ཆུབ་ཆེ། །མྱ་
ངན་འདས་པ་རྟག་སྟོན་པས། །སངས་རྒྱས་སྤྲུལ་པའི་སྐུ་འདི་ནི། རྣམ་པར་
493

གྲོལ་བའི་ཐབས་ཆེན་ནོ། །ཞེས་རྣམ་པ་བཞིར་གསུངས་པ་དེ་ལ་ཀུན་མཁྱེན་དང་
མི་ཕམ་ཆོས་རྗེ་གཉིས་ཀྱི་བཞེད་ཚུལ་ཚིག་ཟིན་ལ་མི་མཐུན་པ་ལྟར་སྣང་ཡང་
དགོངས་པ་མི་འགལ་ཚུལ་ཤེར་ཕྱིན་སྤྱི་དོན་དུ་བཤད་ཟིན་པ་ལྟར་རོ།
གསུམ་པ་ནི། སླར་ཡང་མི་གཡོ་སྐ་མངའ་ཁྱོད་ཀྱིས་སྲིད་གསུམ་བྱོན་
ནས་སྤྲུལ་རྣམས་ཀྱིས། །གཤེགས་པ་དང་ནི་བལྟམས་དང་བྱང་ཆུབ་ཞི་བའི་
འཁོར་ལོའང་སྟོན་པར་མཛད། །དེ་ལྟར་ཁྱོད་ཀྱིས་འཇིག་རྟེན་གཡོ་བག་སྤྱོད་
ཅན་རེ་བའི་ཞགས་པ་ནི། །མང་པོས་བཅིངས་པ་མ་ལུས་ཐུགས་རྗེས་མྱ་ངན་
འདས་པར་བཀྲི་བར་མཛད། །ཅེས་པ་སྟེ། དེ་བཞིན་གཤེགས་པ་ཆོས་ཅན
སྤྲུལ་པའི་སྐུ་ཕུན་སུམ་ཚོགས་པ་མངའ་སྟེ། སླར་ཡང་གདུལ་བྱ་གདུལ་བའི་
ཆེད་དུ་སངས་རྒྱས་པ་སོགས་བསྟན་ཀྱང་། ཆོས་ཀྱི་སྐུ་ལས་མི་གཡོ་བའི་སྐུ་
མངའ་བ་ཁྱོད་ཀྱིས་སྲིད་པ་གསུམ་དུ་བྱོན་ནས་སྤྲུལ་པའི་རང་བཞིན་སྟོན་པའི་
མཛད་པ་རྣམས་ཀྱིས་དགའ་ལྡན་ནས་གཤེགས་པ་དང་ནི། སྐུ་བལྟམས་པ་དང་།
བྱང་ཆུབ་ཆེན་པོ་མངོན་དུ་བྱས་ནས་ཞི་བ་དམ་པའི་ཆོས་ཀྱི་འཁོར་ལོ་བསྐོར་བ་
དང་སྐུ་མྱ་ངན་ལས་འདས་པ་དང་གདུང་དང་རིང་བསྲེལ་སོགས་ཀྱིས་འགྲོ་བའི་
དོན་མཛད་པའང་སྟོན་པར་མཛད་པ་དང་། དེ་ལྟར་ཐབས་སྣ་ཚོགས་ཀྱི་སྒོ་ནས་
སྟོན་པ་ཁྱོད་ཀྱིས་འཇིག་རྟེན་གྱི་སྐྱེ་བོ་ཚུལ་མིན་ཡིད་བྱེད་ཀྱི་རྟོག་པ་གཡོ་བས་
བག་སྟེ་ཆགས་སྡང་རྨོངས་གསུམ་གྱི་སྤྱོད་པའི་ངང་ཚུལ་ཅན་རི་དྭགས་སྨིག་རྒྱུ་
ལ་ཆུར་རེ་བ་ལྟར་ཡུལ་ལ་རེ་བའི་ཞགས་པ་ནི་མང་པོས་བཅིངས་པ་མ་ལུས་པའི་
10494

སེམས་ཅན་རྣམས་ཐུགས་རྗེས་མྱ་ངན་ལས་འདས་པར་བཀྲི་བར་མཛད་པའི་ཕྱིར་
རོ༑ ༑
གསུམ་པ་བསྟན་པ་མཐར་ཐུག་ཐེག་པ་གཅིག་ཏུ་སྒྲུབ་པ་ལ མཐར་
ཐུག་ཐེག་པ་གཅིག་ཏུ་རིགས་པས་སྒྲུབ་ཚུལ་དང་ཐེག་པ་གསུམ་དུ་བསྟན་པ་
དྲང་དོན་དུ་བསྟན་པ་གཉིས་ལས།
དང་པོ་ནི། གང་ཕྱིར་འདི་ན་དེ་ཉིད་ཤེས་ལས་དྲི་མ་མཐའ་དག་སེལ་བ་
ནི༑ ༑ལྷུར་བྱེད་གཞན་མེད་ཆོས་རྣམས་དེ་ཉིད་རྣམ་འགྱུར་དབྱེ་ལའང་བརྟེན་མིན་
ཞིང་༑ ༑དེ་ཉིད་ཡུལ་ཅན་བློ་གྲོས་འདི་ཡང་ཐ་དད་འགྱུར་བ་མ་ཡིན་ལ། དེ་ཡི་
ཕྱིར་ན་ཁྱོད་ཀྱིས་འགྲོ་ལ་ཐེག་པ་མི་མཉམ་དབྱེར་མེད་བསྟན། ཅེས་པ་སྟེ།
ཐེག་པ་གསུམ་དུ་སྟོན་པ་ནི་དྲང་དོན་ཡིན་ཏེ། རྒྱུ་མཚན་གང་གི་ཕྱིར་ཞེ་ན།
གནས་ལུགས་མཐར་ཐུག་པའི་དབང་འདི་ན་ཆོས་རྣམས་ཀྱི་དེ་ཁོ་ན་ཉིད་མཐའ་
བཞི་སྤྲོས་པ་དང་བྲལ་བའི་གནས་ལུགས་ཤེས་པ་ལས་ཉོན་ཤེས་ཀྱི་དྲི་མ་བག་
ཆགས་མཐའ་དག་སེལ་བར་བྱེད་པའི་གཉེན་པོ་ནི་ལྷུར་བྱེད་པ་གཞན་མེད་ལ
ཆོས་རྣམས་ཀྱི་དེ་ཁོ་ན་ཉིད་ཀྱང་བཟང་ངན་མི་འདྲ་བའི་རྣམ་འགྱུར་གྱི་དབྱེ་བ་
ལའང་བརྟེན་པ་མིན་ཞིང་། དེ་ཁོ་ན་ཉིད་ཀྱི་ཡུལ་ཅན་གྱི་བློ་གྲོས་འདི་ཡང་འཛིན་
སྟངས་ཐ་དད་དུ་འགྱུར་བ་མ་ཡིན་ལ་དེའི་ཕྱིར་ན་སྟོན་པ་ཁྱོད་ཀྱིས་སྐལ་ལྡན་གྱི་
འགྲོ་བ་ལ་ཐེག་པ་གཞན་དང་མི་མཉམ་པ་དབྱེར་མེད་པའི་ཐེག་པ་གཅིག་བསྟན་
པར་མཛད་དོ། །ཤེས་བྱ་ཆོས་ཅན། མཐར་ཐུག་ཐེག་པ་གཅིག་ཡིན་ཏེ། ཡུལ་
495

ཆོས་དབྱིངས་ལ་བཟང་ངན་གྱི་དབྱེ་བ་མེད་པ་གང་ཞིག་དེ་རྟོགས་པའི་ཡུལ་ཅན་
མཐར་ཐུག་པ་ལའང་བཟང་ངན་གྱི་དབྱེ་བ་མེད་པའི་ཕྱིར།
གཉིས་པ་ནི། གང་ཕྱིར་འགྲོ་ལ་ཉེས་པ་སྐྱེད་བྱེད་སྙིགས་མ་འདི་དག་
ཡོད་གྱུར་པ། །དེ་ཕྱིར་འཇིག་རྟེན་སངས་རྒྱས་སྤྱོད་ཡུལ་གཏིང་ཟབ་ལ་འཇུག་
མི་འགྱུར་ཞིང་། །བདེ་གཤེགས་གང་ཕྱིར་ཁྱོད་ལ་མཁྱེན་རབ་ཐུགས་རྗེ་ཐབས་
དང་ལྷན་ཅིག་པ། །མངའ་དང་གང་ཕྱིར་བདག་གིས་སེམས་ཅན་དགྲོལ་ཞེས་
ཁྱོད་ཀྱིས་ཞལ་བཞེས་ཏེ །དེ་ཕྱིར་མཁས་པ་རིན་པོ་ཆེ་ཡི་གླིང་དུ་ཆས་པའི་སྐྱེ་
ཚོགས་ཀྱི། །ངལ་བ་ཉེར་སེལ་གྲོང་ཁྱེར་ཡིད་འོང་བར་དུ་རྣམ་པར་བཀོད་པ་
ལྟར༑ ༑ཁྱོད་ཀྱིས་ཐེག་པ་འདི་ནི་སློབ་མ་ཉེ་བར་ཞི་བའི་ཚུལ་ལ་ཡིད །སྦྱར་
ཞིང་རྣམ་པར་དབེན་ལའང་བློ་སྦྱངས་རྣམས་ལ་ལོགས་སུ་གསུངས། །ཞེས་པ་
སྟེ༑ མཐར་ཐུག་ཐེག་པ་གཅིག་ལས་མེད་ན་གང་གི་ཕྱིར་གསུམ་དུ་བསྟན་པ་
ཡིན་ཞེ་ན། འགྲོ་བ་རྣམས་ལ་སངས་རྒྱས་ཀྱི་ཐེག་པ་ལ་མོས་པར་བྱེད་པ་ལ་
གེགས་སམ་ཉེས་པ་སྐྱེད་པར་བྱེད་པའི་སེམས་ཅན་དང་། བསྐལ་པ་དང་།ཉོན་
མོངས་པ་དང་། ལྟ་བ་དང་ཚེའི་སྙིགས་མ་འདི་དག་ཡོད་པར་གྱུར་པ་དེའི་ཕྱིར།
འཇིག་རྟེན་པའི་གདུལ་བྱ་ཁ་ཅིག་སངས་རྒྱས་ཀྱི་སྤྱོད་ཡུལ་བསམ་གྱིས་མི་ཁྱབ་
པའི་ཆོས་ཉིད་གཏིང་ཟབ་པ་ལ་བློ་འཇུག་པར་མི་འགྱུར་ཞིང་། འོན་ཀྱང་དེ་འདྲ་
བའི་གདུལ་བྱ་ཡང་བདེ་བར་གཤེགས་པ་རྣམས་ཀྱིས་ཡལ་བར་མི་འདོར་ཏེ།
གང་གི་ཕྱིར་ཞེ་ན། སྟོན་པ་ཁྱོད་ལ་གདུལ་བྱའི་དབང་པོ་མཁྱེན་པའི་མཁྱེན་རབ་
496

ཐུགས་རྗེ་ཐབས་དང་ལྷན་ཅིག་པ་མངའ་བའི་ཕྱིར་དང༌རྒྱུ་མཚན་གཞན་ཡང་
གང་གི་ཕྱིར་ན། སྔོན་སློབ་པ་ལམ་གྱི་ཚེ་བདག་གིས་སེམས་ཅན་ཐམས་ཅད་
དགྲོལ་བར་བྱའོ་ཞེས་ཁྱོད་ཀྱིས་ཞལ་གྱིས་བཞེས་ཏེ་དམ་བཅས་པ་དེའི་ཕྱིར།
དཔེར་ན་དེད་དཔོན་མཁས་པས་རིན་པོ་ཆེ་ཡི་གླིང་དུ་ཆས་པའི་སྐྱེ་བོའི་ཚོགས་ཀྱི་
ལམ་གྱི་དཀའ་ཚེགས་ཀྱི་ངལ་བ་ཉེ་བར་བསལ་བའི ཆེད་དུ་གྲོང་ཁྱེར་ཡིད་དུ་འོང་
བ་ལམ་གྱི་བར་དུ་རྣམ་པར་བཀོད་པ་ལྟར། བདེ་བར་གཤེགས་པ་ཁྱོད་ཀྱིས་ཀྱང་
ཉན་རང་གི་ཐེག་པ་འདི་ནི་སློབ་མ་ཉན་རང་བློ་སྟོབས་ཞན་པ་སངས་རྒྱས་ཀྱི་སར་
བགྲོད་དཀའ་བས་སྐྲག་པ་རྣམས་གནས་སྐབས་ཀྱི་མྱང་འདས་སྡུག་བསྔལ་ཉེ་
བར་ཞི་བའི་ཚུལ་ལ་ཡིད་སྦྱར་བར་མཛད་ཅིང་། འཁོར་བའི་སྡུག་བསྔལ་ལས་
རྣམ་པར་དབེན་པ་ཐོབ་པའི་ཉན་རང་དགྲ་བཅོམ་ལའང་ཕྱིས་ནས་ཐེག་པ་ཆེན་
པོའི་ཆོས་བསྟན་ཏེ་བློ་སྦྱངས་ནས་མཐར་ཐུག་སངས་རྒྱས་ཀྱི་ས་ཐོབ་པ་ཡིན་ཀྱང་
གནས་སྐབས་གདུལ་བྱའི་དབང་གིས་ཉན་རང་གི་ཐེག་པའང་དེ་དག་རྣམས་ལ་
ལོགས་སུ་བསྟན་པ་ཙམ་དུ་ཟད་དོ། །འདིར་འགྲེལ་པ་རྣམས་སུ་བློ་སྦྱངས་པ་
རྣམས་ལ་ལོགས་སུ་ཐེག་ཆེན་གྱི་ཆོས་བསྟན་ཅེས་འགྲེལ་འདུག་པས་གང་ལྟར་
ཡང་འགལ་བ་མེད་པར་མངོན་ནོ།
གསུམ་པ་སྟོན་པ་བྱང་ཆུབ་པ་སོགས་དུས་ཚད་མེད་པར་བསྟན་པ་ལ།
མངོན་པར་བྱང་ཆུབ་པའི་དབང་དུ་བྱས་པ་དང་རྟག་ཏུ་སྲིད་པར་བཞུགས་པའི་
དབང་དུ་བྱས་པ་གཉིས་ལས།
497

དང་པོ་ནི། བདེ་བར་གཤེགས་པ་མ་ལུས་ཕྱོགས་ཞིང་སངས་རྒྱས་ཡུལ་
དག་ན། །ཕྲ་རབ་རྡུལ་གྱི་རྡུལ་རྣམས་བདོག་པར་གྱུར་པ་ཇི་སྙེད་པ །བྱང་ཆུབ་
མཆོག་རབ་དམ་པར་གཤེགས་པའི་བསྐལ་པའང་དེ་སྙེད་དེ། །འོན་ཀྱང་ཁྱོད་ཀྱི་
གསང་བ་འདི་ནི་བསྙད་བགྱི་མ་ལགས་སོ། །ཞེས་པ་སྟེ། བདེ་བར་གཤེགས་པ་
ཆོས་ཅན། ཁྱོད་ཀྱི་སངས་རྒྱས་པའི་ཡ་མཐའ་ཚད་མེད་དེ། བརྟག་པ་མཐའ་
བཟུང་གི་དཔེར་བཤད་ན། འཇིག་རྟེན་གྱི་ཁམས་མ་ལུས་པའི་ཕྱོགས་ཀྱི་ཞིང་
སངས་རྒྱས་ཀྱིས་གཟིགས་པའི་ཡུལ་དག་ན་ཕྲ་རབ་རྡུལ་གྱི་རྡུལ་རྣམས་བདོག་
པར་གྱུར་པ་དེའི་གྲངས་ཇི་སྙེད་པ་ནི། ཐོག་མར་བྱང་ཆུབ་མཆོག་རབ་དམ་
པར་གཤེགས་པའི་བསྐལ་པའང་དེ་སྙེད་དེ འོན་ཀྱང་ཁྱོད་ཀྱི་གསང་བ་འདི་ནི་
གདུལ་བྱ་ཐམས་ཅད་ལ་བསྙད་པར་བགྱི་བ་མ་ལགས་སོ་སྟེ། སྔོན་དགེ་རྩ་མ་
བསགས་པ་རྣམས་མོས་པར་དཀའ་བའི་ཕྱིར་རོ། །འདིར་བྱང་ཆུབ་བརྙེས་པའི་
དུས་ཀྱི་ཐོག་མ་གྲངས་མེད་པར་གསུངས་པ་དེ་ཅི་སངས་རྒྱས་ཤཱ ཀྱ་ཐུབ་པ་ཁོ་ནའི་
དབང་དུ་བྱས་པ་ཡིན་དང་། སྤྲུལ་སྐུ་ཐམས་ཅད་ཀྱི་དབང་དུ་བྱས་པ་ཡིན། དང་
པོ་ལྟར་ན་གཞུང་འདིས་སྐུ་གསུམ་བྱེ་བྲག་པ་ཙམ་ལས། སངས་རྒྱས་ཐམས་ཅད་
ལ་བསྟོད་པ་མ་ཡིན་པར་ཐལ་ལོ།
གཉིས་པ་ལྟར་ན་དུས་རབས་འདིའི་ནང་དུ་གསར་དུ་སངས་རྒྱས་པའི་
སྤྲུལ་སྐུ་མེད་པར་ཐལ་ལོ། །དེས་ན་འདིར་འགྲེལ་བཤད་འདྲ་མིན་སྣ་ཚོགས་
སྣང་ཡང་རང་བཞིན་རྣམ་དག་གི་ཆོས་དབྱིངས་དེ་ད་ལྟ་གློ་བུར་གྱི་དྲི་མས་
498

བསྒྲིབས་པས་སངས་རྒྱས་མངོན་དུ་མ་གྱུར་ཀྱང་ནམ་ཞིག་གློ་བུར་གྱི་དྲི་མ་ཟད་
པའི་ཚེ། དེ་ཉིད་སངས་རྒྱས་སུ་གནས་གྱུར་པས་རང་བཞིན་རྣམ་དག་དང་གློ་
བུར་བྲལ་དག་གི་ཆོས་སྐུ་གཉིས་དབྱེར་མེད་དུ་གྱུར་པས་དེ་ལ་ཐོག་མ་མེད་པའི་
ཆ་ཡོད་པའི་ཆ་ནས་སམ། ཡང་ན་དེ་ལ་བསལ་བྱ་ཅི་ཡང་མེད། །གཞག་པར་བྱ་
བ་ཅུང་ཟད་མེད། །ཞེས་པའི་དབང་དུ་བྱས་ནས་ཐོག་མ་མེད་ཅེས་བཀྲལ་ཀྱང་
རུང་སྟེ། གློ་བུར་གྱི་དྲི་མ་ཟད་པ་ཙམ་མ་གཏོགས་སངས་རྒྱས་གསར་དུ་ཐོབ་
རྒྱུ་མེད་ཅེས་པའི་ངེས་དོན་གྱི་བཀའ་དང་བསྟན་བཅོས་རྣམས་ལས་རབ་ཏུ་མང་
བར་གསུངས་སོ་ཞེས་པའི་ཕྱོགས་འཐད་ལྡན་མཐོང་བས་སྔར་གྱི་སྐྱོན་གཉིས་ཀ་
ལས་གྲོལ་ལོ། །
༣ གཉིས་པ་རྟག་པར་བཞུགས་པའི་དབང་དུ་བྱས་པ་ལ། མདོར་བསྟན་པ་
དང༌༑ རྒྱས་པར་བཤད་པ་གཉིས་ལས།
དང་པོ་ནི། རྒྱལ་བ་ཇི་སྲིད་འཇིག་རྟེན་མཐའ་དག་མཆོག་ཏུ་རབ་ཞི་བ།།
འགྲོ་བ་མིན་ཞིང་ནམ་མཁའ་རྣམ་འཇིག་འགྱུར་མིན་དེ་སྲིད་དུ། །ཤེས་རབ་ཡུམ་
གྱིས་བསྐྱེད་པ་ཁྱོད་ལ་ཐུགས་བརྩེ་མ་མ་ཡིས། །ཚུལ་ལུགས་བྱེད་པས་རབ་ཏུ་ཞི་
བར་འགྱུར་པ་ག་ལ་མངའ། །ཞེས་པ་སྟེ། རྒྱལ་བ་རྫོགས་པའི་སངས་རྒྱས་ནི་ཇི་
སྲིད་འཇིག་རྟེན་གྱི་འགྲོ་བ་མཐའ་དག་མཆོག་ཏུ་རབ་ཏུ་ཞི་བ་སངས་རྒྱས་ཀྱི་སར་
འགྲོ་བ་མིན་པར་འཁོར་བ་མ་སྟོང་གི་བར་དུ་གནས་པ་ཡིན་ཞིང་། ནམ་མཁའ་
རྣམ་པར་འཇིག་ཅིང་འགྱུར་བ་མིན་པ་དེ་སྲིད་དུ་སྲིད་ཞི་གཉིས་ལ་མི་གནས་པའི་
499

ཤེས་རབ་ཕར་ཕྱིན་ཡུམ་གྱིས་བསྐྱེད་པའི་རྒྱལ་བ་ཁྱོད་ལ་ཐུགས་བརྩེ་མ་མ་ཡིས་
འཁོར་བ་མ་སྟོངས་བར་དུ་བཞུགས་པའི་ཚུལ་ལུགས་བྱེད་པས་ཉན་རང་ལྟར་
འགོག་པ་ཕྱོགས་གཅིག་པར་རབ་ཏུ་ཞི་བར་འགྱུར་པ་ག་ལ་མངའ་སྟེ། སྟོང་ཉིད་
སྙིང་རྗེ་ཟུང་དུ་འཇུག་པའི་ཡེ་ཤེས་མཐར་ཐུག་པ་མངོན་དུ་གྱུར་པའི་ཕྱིར།
གཉིས་པ་རྒྱས་བཤད་ལ། འགྲོ་ལ་ཐུགས་བརྩེ་ཚད་མེད་པ་མངའ་ཚུལ་
དང་༑ དེའི་ཡུལ་སེམས་ཅན་མི་ཟད་པས་མྱ་ངན་ལས་མི་འདའ་བའི་ཚུལ་
གཉིས་ལས།
38 དང་པོ་ནི། གཏི་མུག་སྐྱོན་གྱིས་འཇིག་རྟེན་ཁ་ཟས་དུག་བཅས་ཟ་བ་ཡི།།
སྐྱེ་བོ་ཉིད་ཀྱི་ནང་མི་དེ་ལ་ཁྱོད་བརྩེ་ཇི་ལྟ་བ། །དེ་ལྟར་དུག་ཟོས་ཉེན་པའི་བུ་ལ་མ་
ཡིས་སྡུག་བསྔལ་མིན། །དེས་ན་མགོན་པོ་མཆོག་ཏུ་རབ་ཞིར་གཤེགས་པར་
འགྱུར་མ་ལགས། ཞེས་པ་སྟེ། ཆོས་ཀྱི་གནས་ལུགས་ལ་རྨོངས་པའི་གཏི་
མུག་སྐྱོན་གྱིས་འཇིག་རྟེན་པ་རྣམས་ཡུལ་འདོད་ཡོན་ལྔའི་ཁ་ཟས་ལ་ཞེན་པའི་
དུག་དང་བཅས་ཏེ་ཟ་བ་ཡི་སྐྱེ་བོ་རྣམས་ཐུབ་པ་བཅོམ་ལྡན་འདས་ཉིད་ཀྱི་ཐུགས་
སྙིང་རྗེ་ཆེན་པོས་བདག་གིར་བཞེས་པའི་ནང་མི་དེ་རྣམས་ལ་ཁྱོད་ཀྱིས་ཐུགས་
བརྩེ་བ་ཇི་ལྟ་བ་དེ་ལྟར་དུག་ཟོས་ཏེ་སྡུག་བསྔལ་དྲག་པོས་ཉེན་པའི་བུ་ལ་འཇིག་
རྟེན་ན་བརྩེ་བར་གྲགས་པའི་མ་ཡིས་བརྩེ་བའི་སྡུག་བསྔལ་དེ་ཙམ་སྐྱེས་པ་མིན་
པ་དེས་ན། འགྲོ་བའི་མགོན་པོ་ཐུབ་དབང་རྣམས་ཆོས་ཅན། ཞི་བའི་དབྱིངས་སུ་
མཆོག་ཏུ་རབ་ཏུ་ཞི་བར་གཤེགས་པར་འགྱུར་བ་མ་ལགས་ཏེ། འགྲོ་བ་རྣམས་
500

ལ་བུ་གཅིག་པུའི་མས་བུ་ནད་ཀྱིས་གདུངས་པ་ལ་བརྩེ་བ་ལས་ལྷག་པའི་བརྩེ་བ་
དང་ལྡན་པའི་ཕྱིར་རོ། །གཉིས་པ་ནི། གང་གི་ཕྱིར་ན་མི་མཁས་དངོས་དང་
དངོས་མེད་པར་ཞེན་པ་ཡི་བློ་ཅན་གྱིས། །སྐྱེ་དང་འཇིག་གནས་སྐབས་དང་སྡུག་
དང་མི་སྡུག་བྲལ་ཕྲད་ཀྱིས་བསྐྱེད་སྡུག་བསྔལ་དང༌། །སྡིག་ཅན་འགྲོ་བ་འཐོབ་
པ་དེ་ཕྱིར་འཇིག་རྟེན་ཐུགས་བརྩེའི་ཡུལ་དུ་རབ་དོང་བས། །བཅོམ་ལྡན་ཐུགས་
རྗེས་ཁྱོད་ཐུགས་ཞི་ལས་བཟློག་པས་ཁྱོད་ལ་མྱ་ངན་འདས་མི་མངའ །ཞེས་པ་
སྟེ༑ མགོན་པོ་ཁྱོད་མྱ་ངན་ལས་མི་འདའ་སྟེ། གང་གི་ཕྱིར་ཞེ་ན། དེ་ཁོ་ན་ཉིད་
ལ་མི་མཁས་པའི་སྐྱེ་བོ་ལ་ལ་ནི་ལས་འབྲས་ལ་དངོས་པོར་ཞེན་པ་དང་། ལ་ལ་
ནི་ལས་འབྲས་ལ་དངོས་པོ་མེད་པར་ཞེན་ཏེ། དེ་ལས་སྔ་མ་ལས་འབྲས་ལ་ཞེན་
པའི་འཇིག་རྟེན་ཡང་དག་གི་ལྟ་བའི་བློ་ཅན་གྱིས་དགེ་བའི་འབྲས་བུ་བདེ་འགྲོ་ལྷ་
མིའི་གོ་འཕང་ཐོབ་ཀྱང་སྐྱེ་བ་དང་རྒ་བ་དང་ན་བ་དང་འཇིག་པའི་གནས་སྐབས་
ཀྱི་སྡུག་བསྔལ་དང་། གཉེན་སྡུག་པ་དང་དགྲ་མི་སྡུག་པ་དང་སོ་སོར་བྲལ་བ་
དང་༑ འཕྲད་པ་ཉིད་ཀྱིས་བསྐྱེད་པའི་སྡུག་བསྔལ་མྱོང་བ་དང་། ཕྱི་མ་ལས་
འབྲས་མེད་པར་ལྟ་བའི་ལོག་ལྟའི་སྡིག་ཏོ་ཅན་གྱིས་དམྱལ་བ་ལ་སོགས་པའི་
སྡུག་བསྔལ་དཔག་མེད་དུ་མྱོང་བའི་ངན་འགྲོའི་འགྲོ་བ་འཐོབ་པ་དེའི་ཕྱིར་དང་།
འཇིག་རྟེན་དེ་དག་ཁྱེད་ཀྱི་ཐུགས་བརྩེའི་ཡུལ་དུ་འགྱུར་པའམ་རབ་ཏུ་དོང་བས།
བཅོམ་ལྡན་འདས་ཐུགས་སྙིང་རྗེ་ཆེན་པོ་མ་མ་ཡིས་འདུ་འབྲལ་མེད་པར་སྐྱོང་
བས་ཁྱོད་ཐུགས་ཞི་བ་ཕྱོགས་གཅིག་པའི་གཡང་ས་ལས་བཟློག་པས་ཁྱོད་ལ་
501

འགྲོ་བ་མ་སྟོངས་ཀྱི་བར་དུ་མྱ་ངན་ལས་འདས་པ་ག་ལ་མངའ་སྟེ་མི་མངའོ། །
ོཌ རྩ་བའི་ས་བཅད་གསུམ་པ་མཐའ་མར་དགེ་བ་མཇུག་གི་དོན་ལ ཇི་
ལྟར་བརྩམས་པའི་ཚུལ་དང་། དེ་ལྟར་བརྩམས་པའི་དགེ་བ་བསྔོ་བ། གང་གིས་
མཛད་པའི་མཛད་བྱང་དང༌། ལོ་པཎ་གང་གིས་བསྒྱུར་ཚུལ་བཤད་པ་སྟེ་བཞི་
ལས༑
དང་པོ་ལ། གང་ལ་བརྟེན་ནས་ཇི་ལྟར་བརྩམས་ཚུལ། དེ་ལས་གཞན་
པའི་ཆོས་མཆོག་མེད་ཚུལ། དགོས་པ་ཀླུ་སྒྲུབ་དགོངས་པ་གསལ་ཚུལ། དེ་
ཕྱིར་དེ་ལུགས་འཛིན་པར་གདམས་པ་དང་བཞི་ལས།
དང་པོ་ནི། ལུགས་འདི་དགེ་སློང་ཟླ་གྲགས་ཀྱིས། །དབུ་མའི་བསྟན་
བཅོས་ལས་བཏུས་ནས། །ལུང་ཇི་བཞིན་དང་མན་ངག་ནི། །ཇི་ལྟ་བ་བཞིན་
བརྗོད་པ་ཡིན། །ཞེས་པ་སྟེ དབུ་མ་ལ་འཇུག་པའི་ལུགས་འདི་ཆོས་ཅན།
དགེ་སློང་དཔལ་ལྡན་ཟླ་གྲགས་ཀྱིས་རང་དགར་སྦྱར་བའི་ཉེས་པ་མེད་དེ། །དབུ་
མའི་བསྟན་བཅོས་རྩ་ཤེར་ལས་བཏུས་ནས་ས་བཅུ་པའི་ངེས་དོན་གྱི་ལུང་ཇི་ལྟ་བ་
བཞིན་དང་ཀླུ་སྒྲུབ་ཀྱི་མན་ངག་ནི་ཇི་ལྟ་བ་བཞིན་དབུ་མ་འཇུག་པའི་གཞུང་
ལུགས་འདིར་བརྗོད་པ་ཡིན་པའི་ཕྱིར
གཉིས་པ་ནི། འདི་ལས་གཞན་ན་ཆོས་འདི་ནི། །ཇི་ལྟར་མེད་པ་དེ་
བཞིན་དུ། །འདིར་འབྱུང་ལུགས་ཀྱང་གཞན་ན་ནི། །མེད་ཅེས་མཁས་རྣམས་
ངེས་པར་མཛོད། །ཅེས་པ་སྟེ། ཇི་ལྟར་སློབ་དཔོན་གྱི་དབུ་མའི་བསྟན་བཅོས་
502

འདི་ལས་བསྟན་བཅོས་གཞན་ན་རྟེན་འབྲེལ་ཟབ་མོའི་ཆོས་འདི་ནི་ཇི་ལྟར་དཔྱིས་
ཕྱིན་པ་སྟོན་པ་མེད་པ་དེ་བཞིན་དུ། ཁོ་བོ་ཅག་གི་འདིར་རྣམ་གྲངས་མིན་པའི་
དོན་དམ་བདེན་པ་རྩལ་དུ་བཏོན་ནས་རིགས་པས་དཔྱད་ན་ཐ་སྙད་དུའང་སྐྱེ་བ་
མེད་ཚུལ་བརྒལ་ལན་དང་བཅས་པ་བྱུང་བའི་ལུགས་དེ་ཉིད་ཀྱང་བསྟན་བཅོས་
གཞན་ན་ནི་མེད་ཅེས་གནས་ལུགས་དོན་ལ་མཁས་པ་རྣམས་ཀྱིས་ངེས་པར་
མཛོད་ཅིག། གཞུང་འདིར་དབུ་མ་རང་རྒྱུད་པ་མན་ཆད་ལ་མེད་པའི་ཁྱད་ཆོས་
རིགས་པས་དཔྱད་ན་ཐ་སྙད་དུའ ང་སྐྱེ་བ་མེད་ཚུལ་བརྒལ་ལན་དང་བཅས་པ་
བསྟན་ཚུལ་ཡོད་དེ། རིགས་དེས་ཐ་སྙད་དུ་ཡང་རིགས་མིན་ན། ཁྱོད་ཀྱི་སྐྱེ་བ་
གང་གིས་ཡིན་པར་འགྱུར། ཞེས་དང་། དེ་ནི་དེ་ཉིད་དུའམ་འཇིག་རྟེན་དུ། །
རྣམ་པ་བདུན་གྱིས་འགྲུབ་འགྱུར་མིན་མོད་ཀྱི། །རྣམ་དཔྱོད་མེད་པར་འཇིག་རྟེན་
ཉིད་ལས་འདིར།།རང་གི་ཡན་ལག་བརྟེན་ནས་འདོགས་པ་ཡིན།།ཞེས་སོགས་
གཞུང་གོང་འོག་ཀུན་ནས་རིགས་པས་དཔྱད་ན་ཆོས་ཀུན་གཞི་མེད་རྩ་བྲལ་ཡིན་
པས་རྡུལ་ཙམ་ཡང་མི་རྙེད་ཀྱང་ཐ་སྙད་པའི་ཆོས་ཀུན་བློ་ཀུན་རྫོབ་པའི་ངོར་་སྣང་
ཙམ་མ་དཔྱད་ནས་བཞག་པ་དེ་གཉིས་ཀྱིས་དབུ་མ་ཐལ་འགྱུར་བའི་གྲུབ་མཐའ་
ཁྱད་པར་དུ་འཕགས་ཚུལ་གསུངས་པའི་ཕྱིར་རོ། །འདིར་རང་འགྲེལ་ལས།
དེའི་ཕྱིར་ཁ་ཅིག་གིས་མདོ་སྡེ་བ་རྣམས་ཀྱི་ལུགས་གང་ཞིག་དོན་དམ་པར་སྨྲས་
པ་དེ་ཉིད་དབུ་མ་པ་རྣམས་ཀྱིས་ཀུན་རྫོབ་ཏུ་འདོད་དོ་ཞེས་སྨྲས་པ་གང་ཡིན་པ་དེ་
ནི་དབུ་མའི་བསྟན་བཅོས་ཀྱི་དོན་གྱི་དེ་ཁོ་ན་ཉིད་མངོན་པར་མི་ཤེས་པ་ཁོ་ནས་
503

སྨྲས་པ་ཡིན་ནོ་ཞེས་ཤེས་པར་བྱའོ། །ཡང་གང་དག་བྱེ་བྲག་ཏུ་སྨྲ་བ་རྣམས་ཀྱིས་
གང་སྨྲས་པ་ཡང་སྔ་མ་ལྟར་ཡིན་ནོ་སྙམ་དུ་སེམས་པ་དེ་དག་གིས་ཀྱང་བསྟན་
བཅོས་ཀྱི་དོན་གྱི་དེ་ཉིད་ཡོངས་སུ་མ་ཤེས་པ་ཁོ་ན་སྟེ། འདི་ལྟར་འཇིག་རྟེན་ལས་
འདས་པའི་ཆོས་ནི་འཇིག་རྟེན་པའི་ཆོས་དང་ཚུལ་མཚུངས་པར་མི་རིགས་པའི་
ཕྱིར་ཏེ། ལུགས་འདི་ནི་ཐུན་མོང་མ་ཡིན་ནོ། །ཞེས་མཁས་པ་རྣམས་ཀྱིས་ངེས་
པར་བྱའོ། །ཞེས་གསུངས་པ་བཞིན་ནོ།
གསུམ་པ་ནི། ཀླུ་སྒྲུབ་བློ་མཚོ་ཤིན་ཏུ་རྒྱ་ཆེའི་ཁ་དོག་གིས་འཇིགས་
པས༑ སྐྱེ་བོས་ལུགས་བཟང་གང་དག་རྒྱང་རིང་སྤངས་པས་དེ་ཡི་ཚིག
ལེའུར་བྱས་པའི་ཁ་འབུས་ཀུ་མུ་ཏ་ཁ་ཕྱེ་བའི་ཆུས། །ད་ལྟ་ཟླ་བ་གྲགས་པས་རེ་
རྣམས་རབ་ཏུ་སྐོང་བར་བྱེད། ཅེས་པ་སྟེ། དཔལ་ལྡན་ཟླ་གྲགས་ཆོས་ཅན།
བསྟན་བཅོས་དབུ་མ་འཇུག་པ་འདི་བརྩམས་པ་ལ་དགོས་པ་ཁྱད་པར་ཅན་ཡོད་
དེ༑ སློབ་དཔོན་ཀླུ་སྒྲུབ་ཀྱི་བློ་མཚོ་ཤིན་ཏུ་རྒྱ་ཆེ་ལ་གཏིང་ཟབ་པ་མཐའ་ཐམས་
ཅད་དང་བྲལ་བའི་གནས་ལུགས་ཆོས་དབྱིངས་ཕ་མཐའ་ཡས་པའི་ཁ་དོག་གིས་
འཇིགས་པས་དངོས་སྨྲ་བའི་སྐྱེ་བོས་ཀླུ་སྒྲུབ་ཀྱི་ལུགས་བཟང་པོ་གང་དག་རྒྱང་
རིང་དུ་སྤངས་པས་སློབ་དཔོན་གྱི་དགོངས་པ་མཐར་ཐུག་པ་ཇི་བཞིན་དུ་རྟོགས་
ཤིང་འཆད་པ་ཤིན་ཏུ་དཀོན་པར་གྱུར་ཀྱང་། དབུ་མ་རྩ་བ་དེའི་ཚིག་ལེའུར་བྱས་
པ་ཁ་འབུས་པ་སྟེ་ཁ་ཅུང་ཟད་ལས་མ་ཕྱེ་བའི་ཀུ་མུ་ཏ་དེ་ཉིད་ད་ལྟ་གཞུང་དབུ་མ་
འཇུག་པ་འདི་ཉིད་ཀྱིས་དངོས་སུ་རྣམ་གྲངས་མིན་པའི་དོན་དམ་གཏན་ལ་
80504

འབེབས་པའི་ཚུལ་གྱིས་གཞུང་རྩ་ཤེས་ཀྱི་ཀུ་མུ་ཏའི་ཁ་གསལ་རྒྱས་རྫོགས་
གསུམ་གྱིས་ལེགས་པར་ཕྱེ་བའི་ཟིལ་མངར་བདུད་རྩིའི་ཆུས་ད་ལྟ་ཟླ་བ་གྲགས་
པ་བདག་གིས་སྐལ་ལྡན་དག་རྒྱལ་བ་དགྱེས་པའི་ལམ་བཟང་ཟབ་མོ་དབུ་མའི་ལྟ་
སྒོམ་སྤྱོད་གསུམ་རྒྱུད་ལ་སྐྱེ་བར་འདོད་པ་རྣམས་ཀྱི་རེ་བ་རབ་ཏུ་སྐོང་བར་བྱེད་
དོ༑ ༑
བཞི་པ་ནི། དེ་ཉིད་བཤད་ཟིན་ཟབ་མོ་འཇིགས་རུང་འདི་ནི་སྔོན་གོམས་
ཉིད་ལས་སྐྱེ་བོ་ཡིས། །ངེས་པར་རྟོགས་འགྱུར་འདི་ནི་གསན་རྒྱ་ཆེ་ཡང་གཞན་
གྱིས་ཐུགས་སུ་ཆུད་མི་འགྱུར། །དེ་ཕྱིར་ཚུལ་ལུགས་རང་བློས་སྦྱར་བ་འདི་དག་
མཐོང་ནས་བདག་ཏུ་བརྗོད་པ་ཡི། །གཞུང་ལུགས་རྣམས་ལྟར་གཞན་ལུགས་
བཞེད་གཞུང་འདི་ལས་གཞན་ལ་དགའ་བློ་དོར་བར་བྱ། །ཞེས་པ་སྟེ དེ་ཁོ་ན་
ཉིད་ཀྱི་དོན་གོང་དུ་བཤད་ཟིན་པ་མཐའ་བཞི་སྤྲོས་པ་དང་བྲལ་བ་ཤིན་ཏུ་ཟབ་མོ་ལ་
མ་སྦྱངས་པ་རྣམས་འཇིགས་སུ་རུང་བ་འདི་ནི་སྔོན་ཟབ་མོ་སྟོང་པ་ཉིད་ལ་གོམས་
པའི་མཐུ་ཉིད་ལས་སྐྱེ་བོ་ཡིས་ངེས་པར་རྟོགས་པར་འགྱུར་གྱི། དེ་ལྟར་མིན་ན་
ཟབ་མོའི་གནས་ལུགས་འདི་ནི་ཐུན་མོང་བའི་གཞུང་ལུགས་རྒྱ་མཚོ་ལྟ་བུ་ལ་
གསན་རྒྱ་ཆེ་ཡང་གཞན་གྱི་ཐུགས་སུ་ཆུད་པར་མི་འགྱུར་བ་དེའི་ཕྱིར་ན། དགག་
སྒྲུབ་ཀྱི་ཡུལ་ལས་འདས་པའི་དོན་དམ་བདེན་པ་འདི་ཉིད་རྟོག་གེའི་ཚུལ་ལུགས་
དང་མཐུན་པའི་དགག་སྒྲུབ་རང་བློས་སྦྱར་བ་འདི་དག་མཐོང་ནས། དངོས་པོ་
རྣམས་བདག་ཏུ་ཡོད་པར་བརྗོད་པའི་ཕྱི་རོལ་པའི་གཞུང་ལུགས་རྣམས་ལྟར་
505

གཞན་ལུགས་ཀྱི་བཞེད་པའི་གཞུང་དབུ་མའི་གཞུང་ལུགས་འདི་ལས་གཞན་དུ་
གྱུར་པ་ལའང་དགའ་བའི་བློ་དོར་བར་བྱ་སྟེ། ཚིག་སྙན་སྙན་འདྲ་ཡང་དོན་ལ་མ་
ཞུགས་པའི་ཕྱིར་རོ། །ཞེས་པ་ནི་དེང་སང་གི་བཀའ་བརྒྱུད་པ་དང་རྙིང་མ་པ་
རྣམས་ལ་གདམས་པ་སྟེ། རང་གི་ཕ་ཆོས་ཟབ་མོ་བཞག་ནས་རྟོག་གེའི་གཞུང་
ལུགས་ལ་སྙིང་པོར་འཛིན་པའི་འབྲས་རྟགས་སུ་དགོན་སྡེ་ཐམས་ཅད་འཁྲུག་
པར་བྱེད་དེ་བསྟན་འགྲོའི་བདེ་སྐྱིད་ལ་གནོད་པའི་ཕྱིར་ན་གདམས་ངག་འདི་ལ་
ཡིད་ཆེས་ཏེ་གཟབ་པར་བྱའོ། །གཞུང་འདིའི་སྔ་འགྲེལ་དུ། གལ་ཏེ་གནས་
བརྟན་དབྱིག་གཉེན་དང་ཕྱོགས་གླང་ཆོས་སྐྱོང་རྣམས་ཀྱིས་ཀྱང་འདི་སྤངས་སམ་
ཞེ་ན། དེ་སྐད་དུ་སྨྲའོ། །ཞེས་གསུངས་པ་ལ་བརྟེན་ནས་ཇོ་བོ་རྗེས་ཟླ་གྲགས་ཀླུ་
སྒྲུབ་ཀྱི་དངོས་སློབ་ཡིན་གསུངས་པའང་བཀག་གོ་ཞེས་ཆོས་རྗེ་གོ་བོས་གསུངས་
པའང་མཐུན་སྣང་ཙམ་དུ་བསམ་ན་ཐུགས་ཤིན་ཏུ་མད་སྙམ་སྟེ། ཕྱོགས་གླང་
དང་ཆོས་སྐྱོང་ཀླུ་སྒྲུབ་ཀྱི་སྐུ་དུས་ནས་ཧ་ཅང་ཕྱིས་བའི་ཕྱིར
གཉིས་པ་དགེ་བ་བསྔོ་བ་ནི། སློབ་དཔོན་ཀླུ་སྒྲུབ་ལུགས་བཟང་བསྙད་
ལས་བདག་གི་བསོད་ནམས་ཕྱོགས་ཀྱི་མཐར། །ཁྱབ་ཅིང་ཡིད་མཁའ་ཉོན་
མོངས་ཀྱིས་སྔོར་སྟོན་ཀའི་རྒྱུ་སྐར་ལྟར་དཀར་བའམ། །སེམས་ཀྱི་སྦྲུལ་ལ་
གདེངས་ཀའི་ནོར་བུ་དང་འདྲ་གང་ཞིག་ཐོབ་པ་དེས། །འཇིག་རྟེན་མ་ལུས་དེ་
ཉིད་རྟོགས་ནས་མྱུར་དུ་བདེ་གཤེགས་སར་བགྲོད་ཤོག །ཅེས་པ་སྟེ། སློབ་
དཔོན་ཀླུ་སྒྲུབ་ཀྱི་ལུགས་བཟང་པོ་ཟབ་རྒྱས་ཟུང་འཇུག་གི་དོན་ཟབ་མོ་བསྙད་པ་
506

ལས་ཟླ་བ་གྲགས་པ་བདག་གི་བསོད་ནམས་ཕྱོགས་ཀྱི་མཐར་ཁྱབ་ཅིང་། དེ་ཉིད་
གང་ལས་འབྱུང་བའི་རྒྱུ་ཡིད་ཀྱི་རང་བཞིན་ནམ་མཁའ་དྭངས་པ་ཉིད་ཉོན་མོངས་
པའི་སྟོབས་ཀྱིས་སྔོན་པོར་བྱས་པའི་དཀྱིལ་དུ་བསོད་ནམས་དགེ་བའི་ངོ་བོ་ནི་
སྟོན་ཀའི་རྒྱུ་སྐར་ལྟར་དཀར་བའམ། སེམས་ཉོན་མོངས་པའི་རང་བཞིན་གྱི་
སྦྲུལ་ལ་ཀླུ་དབང་གཙུག་གི་གདེངས་ཀའི་ནོར་བུ་བསམ་འཕེལ་དབང་གི་རྒྱལ་པོ་
དང་འདྲ་བའི་དགེ་བ་གང་ཞིག་ཐོབ་པ་དེས། འཇིག་རྟེན་གྱི་སྐྱེ་བོ་མ་ལུས་པས་དེ་
ཁོ་ན་ཉིད་རྟེན་འབྲེལ་གྱི་དོན་ཟབ་མོ་མངོན་སུམ་དུ་རྟོགས་ནས་མྱུར་དུ་བདེ་བར་
གཤེགས་པའི་སར་བགྲོད་པར་ཤོག།འདིར་ཉོན་མོངས་ཀྱིས་སྔོར་ཞེས་པ་དང་།
སེམས་ཀྱི་སྦྲུལ་ལ་ཞེས་གསུངས་པ་ནི། དཔལ་ལྡན་ཟླ་གྲགས་རང་ཉིད་འཕགས་
ས་མ་ཐོབ་པའི་ཉོན་མོངས་མངོན་གྱུར་གྱི་སོ་སྐྱེ་ཡིན་ཞེས་ཁེངས་པ་བསྐྱངས་པའི་
ཚིག་ཡིན་ནམ་སྙམ་མོ། །འགྲེལ་བཤད་གཞན་ལས་ནི ཡིད་མཁའ་ཉོན་མོངས་
པས་སྔོན་པོར་བྱས་པ་དང༌། སེམས་ཀྱི་སྦྲུལ་གཉིས་འཁོར་བའི་གནས་ཀྱི་
སེམས་ཅན་ལ་བཤད་ནས དེ་ཉིད་ཀྱི་ཁྲོད་ན་བཞུགས་པའི་བསྟན་བཅོས་མཛད་
པ་པོའི་བསོད་ནམས་རྒྱུ་སྐར་གྱི་འོད་དང་ནོར་བུ་གཉིས་ནི་རིམ་པར་གདུལ་བྱའི་
གནས་སྐབས་དང་མཐར་ཐུག་གི་དོན་བྱུང་བ་ལ་ཡང་བཤད་པར་སྣང་ངོ་།
གསུམ་པ་གང་གིས་མཛད་པའི་མཛད་བྱང་ནི། དང་པོ་ནི། དབུ་མ་ལ་
འཇུག་པ་ཟབ་པ་དང་རྒྱ་ཆེ་བའི་ཚུལ་གསལ་བར་བྱེད་པ་སློབ་དཔོན་ཟླ་བ་གྲགས་
507

པ་ཐེག་པ་མཆོག་ལ་ཐུགས་གཞོལ་བ། །མི་འཕྲོགས་པའི་མཁྱེན་རབ་དང་
ཐུགས་རྗེ་མངའ་བ། རི་མོར་བྲིས་པའི་བ་དྲུས་མ་ལས་འོ་མ་བཞོས་པས་བདེན་
པར་ཞེན་པ་བཟློག་པར་མཛད་པས་སྦྱར་བ་རྫོགས་སོ།།
༢ བཞི་པ་ལོ་པཎ་སུ་ཡིས་བསྒྱུར་ཚུལ་ནི། ཁ་ཆེའི་ཡུལ་གྱི་གྲོང་ཁྱེར་
དཔེ་མེད་ཀྱི་དབུས། རིན་ཆེན་སྦས་པའི་གཙུག་ལག་ཁང་དུ། ཁ་ཆེའི་རྒྱལ་པོ་
དཔལ་འཕགས་པ་ལྷའི་སྐུ་རིང་ལ། རྒྱ་གར་གྱི་མཁན་པོ་ཏི་ལ་ཀ་ཀ་ལ་ཤ་སྟེ་
ཐིག་ལེ་བུམ་པ་དང་། བོད་ཀྱི་ལོ་ཙཱ་བ་བནྡེ་པ་ཚབ་ཉི་མ་གྲགས་ཀྱིས་ཁ་ཆེའི་
དཔེ་དང་མཐུན་པར་བསྒྱུར། ཕྱིས་ར་ས་ར་མོ་ཆེར་རྒྱ་གར་གྱི་མཁན་པོ་ཀན་
ཀ་ཝརྨ་སྟེ་གསེར་གྱི་གོ་ཆ་དང༌། ལོ་ཙཱ་བ་དེ་ཉིད་ཀྱིས་ཉི་འོག་ཤར་ཕྱོགས་པའི་
དཔེ་དང་གཏུགས་ཤིང་ལེགས་པར་བཅོས་ཏེ་གཏན་ལ་ཕབ་པའོ།། །།
སླར་སྨྲས་པག
འགྲོ་བའི་འདྲེན་མཆོག་ཤཱ ཀྱ་སེང་གེ་ཡིས། །གྲངས་མེད་བསྐལ་པར་ཚོགས་
གཉིས་བསྲུབས་པའི་བཅུད། །རྣམ་གསུམ་འཁོར་ལོའི་ཡང་ཞུན་ཉིང་ཁུའི་
དཔྱིད༑ ༑ཟབ་མོ་དབུ་མའི་གཏམ་དེ་སྲིད་ཞིའི་དཔལ། །དོན་དེ་ཐོག་མར་ཀླུ་སྒྲུབ་
རལ་པར་ཉལ། །བར་དུ་དྲང་སྲོང་ཟླ་བའི་ལྟོ་བར་འཁྱིལ། མཐའ་མར་ལོ་པཎ་
ཁྱུ་མཆོག་ཁ་ལམ་ནས། །འབབ་པའི་ཡན་ལག་བརྒྱད་ལྡན་བདུད་རྩི་ཡིན
དེ་ཉིད་གང་གི་སྙིང་གའི་དཔལ་བེའུ་རུ། །བསྟིམས་ན་སྲིད་པ་ཧྲུལ་པོར་བྱེད་
508

འགྱུར་ཞེས། །བསྔགས་པའི་དོན་དེ་སུ་ལ་ལྡན་ནའང་། །འཇིག་རྟེན་འདི་ན་སྲིད་
པ་མཐའ་མར་གྲགས།།དེ་ཉིད་མི་ལྡན་མཁས་པའི་བཤད་ཡམ་དང༌། །ལོ་ཟླར་
ཟླས་བརྗོད་བླུན་པོའི་སྒོམ་སྒྲུབ་རྣམས ཇི་ལྟར་བཟང་ཡང་ཆུ་ཡི་ལྦུ་བ་བཞིན།།
རྣམ་མཁྱེན་རིན་ཆེན་གླིང་དུ་བགྲོད་པར་དཀའ། །དེས་ན་ངེས་འབྱུང་བྱང་ཆུབ་
སེམས་ཀྱི་གཞིར། །སྣང་སྟོང་དབྱེར་མེད་ལྟ་བའི་ས་རྟོལ་དབང་། །བྲལ་སྨིན་
ཡོན་ཏན་ཁུར་གྱིས་གཡུར་ཟ་བར། །གཞུང་འདིར་བརྩོན་ན་མི་རིང་སྤྱོད་པར་
ངེས༑ ༑སྤྲོས་བྲལ་སྟོན་ལ་སྤྲོས་བཅས་ཚིག་གིས་ནི། །ལྷན་པ་མ་བཏབ་དོན་ལ་
རྟོན་པ་འདི། །རྟོག་གེ་དགྱེས་པའི་མཆོད་སྤྲིན་མི་འགྱུར་ཡང་། །ཀུན་མཁྱེན་
ཡབ་སྲས་ལུགས་དང་མཛའ་ན་སྙམ། །མཁས་གྲུབ་གོང་མའི་ཞལ་ཆབ་དྲི་བྲལ་
ཡང༌༑ ༑དེང་སང་སྲང་མདོར་འཁྱར་བའི་ཁྱི་ལུད་བཞིན། །ཀུན་གྱིས་བལྟ་
རྟོག་མེད་པའི་དུས་ངན་འདིར། །བདག་འདྲས་འབྲི་རྩོམ་ལས་འདི་སྨྱོ་མིན་ཅི།།
འོན་ཀྱང་རང་སེམས་དྭངས་པའི་འོ་མའི་མཚོར། །ཡིད་མཐུན་གྲོགས་ཀྱིས་
བསྐུལ་བའི་དྲི་བཞོན་གྱིས། །གཡོ་བའི་རྦ་རླབས་ཀུན་རྟོག་གར་གྱི་གཟུགས།།
ཡིག་རིར་འཁོད་པའི་གླེགས་བམ་ཕུང་པོར་གྲུབ། །ཟབ་རྒྱས་ཆོས་ཚུལ་གཟའ་
སྐར་འོད་སྣང་འབུམ། །བལྟ་བའི་འདྲེན་བྱེད་ལྗོངས་པའི་དམུས་ལོང་གིས།
རང་བཟོས་གོམ་པ་གྱ་ཚོམ་དོར་བའི་སྐྱོན། །ཆོས་སྤྱན་ལྡན་པར་འཆགས་ན་བརྩེ་
བས་དགོངས། །དེ་ལས་འབྱུང་བའི་རབ་དཀར་ཟླ་བའི་ཞལ། །ག་བུར་འོད་
ཀྱིས་འཁྱུད་པའི་འཛུམ་འཕྲེང་གིས། །འཇིག་རྟེན་དུས་ཀྱི་མུན་པ་ཀུན་ཞི་ནས།།
509

བསྟན་དང་འགྲོ་བའི་ཀུ་མུད་བཞད་པར་སྨོན །ཁྱད་པར་འོད་གསལ་ཐེག་པའི་
ཆོས་ཚུལ་ཀླུང་། །སྤེལ་ལ་མི་ངལ་པཎ་ཆེན་བི་མའི་གར། །ཤང་རྩེ་ཨས་མཚན་
གྲུབ་དབང་རྣམ་གཉིས་དང་།བཤེས་གཉེན་བཀའ་དྲིན་ཅན་རྣམས་ཞབས་བརྟན་
གསོལ། །བདག་ཀྱང་འདི་ནས་བྱང་ཆུབ་སྙིང་པོའི་བར། །སྲིད་ལ་སྐྱོ་ཡང་སྲིད་
པར་འགྲོ་བའི་ཆེད། །སྙིང་སྟོབས་དགུ་བསྒྱུར་བསྒྲིལ་བའི་ཐབས་ཤེས་ཀྱིས།།
བསྟན་དང་འགྲོ་བའི་དོན་ཆེན་བྱེད་པར་ཤོག །མི་གཙང་རྫས་ངན་ཚོགས་པའི་ཤ་
ཁྲག་ལུས། །མི་བརྟན་དུག་གསུམ་བདག་ཉིད་འགྱུ་བའི་ཡིད། །མི་རྟག་སྙིང་པོ་
མེད་པའི་ནོར་རྫས་གསུམ། མི་ལུས་དོན་ལྡན་ཕྱོགས་སུ་འགྱུར་བར་སྨོན། །
ཐོག་མེད་དུས་ནས་ལུས་ཀྱི་དྲོད་ལ་བཅར །བྱམས་བརྩེས་ཞིམ་མངར་ནུ་མ་ཁ་
ལ་བསྣུན། །འཛུམ་པའི་བཞིན་གྱིས་བསྐྱངས་པའི་མ་རྒན་རྣམས། །ལམ་འདིར་
ཞུགས་ནས་མངོན་སངས་རྒྱས་པར་ཤོག།
དབུ་མ་འཇུག་པའི་རྣམ་བཤད་རབ་གསལ་འོད་སྣང་གསར་པ་ཞེས་བྱ་བ་
འདི་ཡང་ཕྲན་རང་ཉིད་༧ སྔ་འགྱུར་བསྟན་པ་ཡོངས་རྫོགས་ཀྱི་མངའ་བདག་པན་
ཆེན་བི་མའི་རྣམ་རོལ་སྐྱབས་རྗེ་གྲུབདབང་པདྨ་ནོར་བུ་མཆོག་གི་བཀའ་ལུང་ཐོད་
དུ་བཅིངས་ནས་མི་ལོ་བཞིའི་རིང་རྒྱུས་མེད་ཀྱི་གནས་སུ། ངེས་མེད་ཀྱི་གྲོགས་
དང་འགྲོགས་ཤིང་འདྲིས་མེད་ཀྱི་ཟས་ལ་སྤྱོད་བཞིན། འཕགས་མཆོག་
མིག་མི་འཛུམ་པའི་གདུལ་ཞིང་སྟོད་མངའ་རིས་སྐོར་གསུམ བར་དབུས་
གཙང་རུ་བཞི སྨད་མདོ་ཁམས་སྒང་དྲུག་དུ་གྲགས་པ་ལས། མདོ་ཁམས་
510

སྒང་དྲུག་གི་ནང་གསེས་འབྲི་རྫ་ཟོལ་མོ་སྒང་གི་ཆར་གཏོགས། རྨ་རིན་ཆེན་
མཆོག་གི་དངོས་སློབ་གསང་བ་སྙིང་པོའི་ཤིང་རྟ་གྱེ་རུ་མཆོག་སྐྱོང་དབང་པོ་དང་
རྗེ་རིག་འཛིན་ཀུན་བཟང་ཤེས་རབ་སོགས་སྔོན་བྱོན་མཁས་གྲུབ་དུ་མའི་ཞབས་
ཀྱིས་དགེ་མཚན་དུ་བྱས་པའི་གནས་མཆོག་ཁྱད་པར་ཅན་སྔ་འགྱུར་རྙིང་མའི་
ཆོས་སྡེ་ཆེན་པོ་དྲུག་གི་ཡ་གྱལ་དཔལ་ཡུལ་རྣམ་རྒྱལ་བྱང་ཆུབ་ཆོས་གླིང་གི་
བཤད་གྲྭ་སྔ་འགྱུར་མཐོ་སློབ་མདོ་སྔགས་ཐོས་བསམ་དར་རྒྱས་གླིང་དུ་མཁན་
པོའི་སྲི་ཞུ་བགྱིད་སྐབས་ཕྱི་ལོ ༢༠༠༦ བོད་ཟླ ༣ ཚེས་༡༥ བདག་ཅག་གི་
སྟོན་པས་དཔལ་དུས་ཀྱི་འཁོར་ལོ་གསུངས་པའི་དུས་ཆེན་ཁྱད་པར་ཅན་དང་།
རྒྱུ་དང་མི་རྒྱུའི་དངོས་པོ་ཐམས་ཅད་དཔྱིད་ཀྱི་དཔལ་ཡོན་དར་ལ་བབ་པའི་དགའ་
སྟོན་ལ་རོལ་པའི་དུས་ཚེས་དགེ་བར་དབྱར་རྔའི་ལྗོངས་ཀྱི་འཁྱམས་པོ་བ་ཚེ་
དབང་བསོད་ནམས་སུ་འབོད་པས་ཐོས་བསམ་དབྱར་མཚོ་རྒྱས་པའི་དཔལ་ཡུལ་
བཤད་གྲྭར་རང་ཤག་ཤེལ་གྱི་ཁང་བུར་སུག་ལས་སུ་བསྟར་བ་སྟེ་འདིས་ཀྱང་
རྒྱལ་བའི་བསྟན་པ་ལ་སྒོ་ཀུན་ནས་སྨན་པའི་རྒྱུར་གྱུར་ཅིག །དགེའོ།། དགེའོ།།
དགེའོ།།
511

ཆས་ཚུལ་འདི་ཡང་ཞི་རྩྭའི་དཀྱིལ་འཁོར་བཞིན་།
ཕྱོགས་ཀྱི་ཐ་གྲྭ་ཀཱར་ཏུ་གྲགས་གྱུར་ཏེ།།
བློ་གྲོས་པདྲ་རང་འརྒྱས་བྱེད་ཅིང་།།
སངས་རྒྱས་བསྟན་པ་དར་ཞིང་རྒྱས་པར་ཤོག
ཙཨཙིན
དབྷུདཏ ཏརཱུ
བུ པཱི
ཎྜཾ
སམནྟ ཨོཾ
ཏཱ
ནམཿ རེསྭཱ
། ཧཱ
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུང་སོ།།
4-E༡༩: 66.807

